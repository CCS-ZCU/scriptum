1974 SVĚDECTVÍ 47 Šejci a Švejci Tři dopisy paní Palachové Noční rozhovory s Josefem Smrkovským Ještě k české povaze Benešovy hovory se Stalinem a Molotovem Socialismus a nacionalismus Za Janem Cepem bystřina kundera kusín mastný mikulášek voskovec čtvrtletník pro politiku a kulturu ročník XII, číslo 47 [pageend1]Svědectví, čtvrtletník pro politiku a kulturu Redakční rada: Vilém Brzorád, + Jan Cep, Josef Jonáš, Emil Kovtun, Radomír Luza, Mojmír Povolný, Pavel Tigrid. Redaktor: Pavel Tigrid Administrátor : Jaroslav Vrzala. Grafická úprava : Ladislav Sutnar Vychází čtvrletně. Čtyři čísla i s poštovným: US dolarů 12.00 švýc. franků 40.—, franc. franků 50.—, angl. liber 5.50.—, rak. šilinků 220.—, něm. marek 33.—. Čena jednotlivého čísla US dolarů 3.00. Předplatné se platí mezinárodní poštovní poukázkou, šekem (znějícím na Svědectví), nebo mezinárodními poštovními odpovědkami na kteroukoli z těchto tří adres : Svědectví Box 1181, Grand Centrál Station, New York 10017, N.Y., U.S.A. 6, rue du Pont de Lodi, Paris-6e, Francie. Tel. 326-21-01. Návštěvní hodiny v pondělí a v pátek odpoledne. Wien V, Margaretenplatz 7, Rakousko. Tel. 57-83-08. Návštěvní hodiny každou středu 10-14 hodin. Redakční sdělení, dopisy čtenářů a příspěvky posílejte na pařížskou adresu. Vzhledem k platným valutovým předpisům čtenáři v ČSSR dostávají časopis zdarma. Podepsané poznámky a články nevyjadřuji nutně stanovisko redaktora nebo redakční rady. Imprimé en Belgique Svědectví Revue trimestrielle tchécoslovaque 6 rue du Pont de Lodi, Paris-6e, France. Tel. 326 21-10 Éditeurs responsables : Jaroslav Vrzala (France), Jacques Reinbold, 15 Yzerenwegstraat, 3200 Kessel-Lo, Belgique Svědectví Czechoslovak Quarterly Review Box 1181, Grand Centrál Station, New York 10017, N.Y., U.S.A. Svědectví Tschechoslowakische Vierteljahresschrift Wien V, Margaretenplatz 7, Oesterreich. Tel. 57-83-08 PrintedbyImprimerieSainte-CatherineS.A.,Tempelhof 37,Bruges, Belgium. [pageend2]| SVĚDECTVÍ | čtvrtletník pro politiku a kulturu ročník XII číslo 47 1974 poznámky k událostem 385 články 403 ***Tři dopisy paní Palachové 403 Noční rozhovory s Josefem Smrkovským 409 Petr Tomáš Ještě k české povaze 433 Ivan Bystřina Eseje, pamflety, pojmy, fakta 451 Vladimír Ktisín Socialismus a nacionalismus 461 Vojtěch Mastný Benešovy rozhovory se Stalinem a Molotovem 467 Záznam o rozhovoru s maršálem Stalinem v divadle v Moskvě dne 12.12.1943 479 literatura a umění 499 Oldřich Mikulášek Agogh 499 Milan Kundera Život je jinde 513 P.T., J.D. Za Janem Čepem 523 Jiří Voskovec Stín svobody 526 Karel Klatovský Obhlídka soudobého kulturního života v Německu 535 Tomáš Sýs... a ve Francii 537 Erazim Kohák K čemu básník, aneb trochu o Karlu Krylovi 539 knihy 543 A. Bašta, K. Klatovský, H. Kosková, J. Kovtun, P. Tomáš Nové knihy 543 tribuna svědectví 553 Adolf Mülller, Přemysl Janýr, Ivo Fleischmann, Václav Šikl, Christian Willars, Luděk Pachman Dopisy 553 Nové knihy českých autorů a o CSSR 581 [pageend3]INDEX je nekomerční společnost, která vydává nové práce českých a slovenských autorů z exilu i z domova, které v ČSSR nemohou vycházet. DM Julius Firt : Osudy a politika (II.) 14,— Pavel Tigrid : Politická emigrace v atomovém věku 11,50 Karel Michal : Rodný kraj (il.) 11,— Nikolaj Terlecký : Pláž u San Medarda 13,50 Minka Rybáková : Útěk z rekreace 14,— Vladimíra Čerepková : Ztráta řeči (poezie) 6,40 Josef Lederer : Sopka Islandská (poezie) 6,40 František Listopad : Černý, bílý, nevím (poezie) 6,40 Celý soubor poezie 15,65 Bohumil Štěpán : Vynálezy (koláže) 10,40 Ivan Sviták : Dialektika moci 13,40 Arnošt Lustig : Ulice ztracených 13,10 Motáky z Ruzyně (s předmluvou L. Pachmana) 6,40 Jiří Hochman : Kronika místodržení v Čechách (il.) 13,40 A. Lidin : Trpaslík na houpačce 12,20 Jan Beneš : Až se se mnou vyspíš budeš plakat 13,— Ladislav Grosman : Nevěsta 11,20 Julius Firt : Knihy a osudy 14,65 Egon Hostovský : Osvoboditel se vrací 12,20 Andrej Amalrik : Dožije se SSSR roku 1948 ? 8,40 Sborník : Systémové změny 10,65 A. Ostrý : Československý problém 16,65 Karel Kryl : Kníška 8,40 Radoslav Selučky : Východ je Východ 12,65 Ladislav Mňačko : Súdruch Muenchhausen 14,65 Gabriel Laub : Největší proces dějin 11,40 Jiří Hochman : Jelení Brod 12,40 Ferdinand Peroutka : Demokratický manifest 10,40 Ferdinand Peroutka : Budování státu (5 svazků) po 15,50 Celé dílo (všech 5 svazků) 65,— INDEX 5000 KÖLN 41 Postfach 41 05 11 Bundesrepublik Deutschland [pageend4]Šejci a Švejci Občánku, a co te<J ?, Evropo, co se s tebou děje ?, světe, kam se to nachyluješ ? !, takové otázky si kladl na prahu roku 1974 čtenář, odkázaný na moskevskou či bratislavskou Pravdu. Kapitalistický Západ čelí hned několika krizím najednou : • politické — oslabení Severoatlantického společenství, neshody a nedostatek solidarity ve společenství evropském, rozpory mezi Evropou a Amerikou, Spojené státy samy oslabeny aférou Watergate, nejistý mír ve Vietnamu, boje v Kambodži, příměří na výpoved na Středním východě, diplomatická izolace Israele a jejího jediného významného spojence, téže Ameriky, a naopak diplomaticko- ekonomicko-vojenská ofenzíva arabských zemí, požívajících všestranné podpory sovětské supervolmoci; • hospodářské — sociální konflikty, stávky paralyzující celé národní ekonomie, energetická krize, způsobená vyděračskou politikou arabských zemí, inflační tendence, nezaměstnanost, drahota; • mravní — solidarita Západu se rozpadá, sobecké zájmy jednotlivých zemí, jakkoli dočasné, nabývají vrchu, ideály Atlantické charty jsou zapomenuty a účel zřejmě světí kdejaký pochybný prostředek. Důvody toho všeho ? V podstatě jeden jediný, niáme-li věřit úvodníku ústředního deníku ťJV KSSS z přelomu roku : kapitalismus není schopen překonat antagonismy vlastní společnosti. Nebot — podle akademika Konstantinovova v Týdeníku aktualit z téže doby — kořen zla této společnosti je ,,v sociálních vztazích... v antihumánosti a rostoucí amorálnosti... soukromé vlastnictví výrobních prostředků a obrovské zisky malé skupiny kapitalistických magnátů ještě více zdůrazňují neslučitelnost společenského charakteru výroby se soukromým přivlastňováním jejích výsledků“. Cesta z toho všeho ? Jednoduchá : stačí mít správný kompas, praví sovětský akademik : tím je marxismus-leninismus, poznámky k událostem prověřené a praxí potvrzené učení, které nabízí všechny prostředky ,,k vyřešení velkých problémů našeho věku“; komunistické strany pak spolehlivým vůdcem, který se cílem nemine. Kéž by tomu tak bylo !, a kéž by akademikův recept na ideální lidskou podmínku a sociální ráj na zemi byl opravdu prověřený a praksí potvrzený 1, chce se zvolat občánkovi do všech světových i ideologických stran. Nebot pak je všechno nadmíru jednoduché : stačilo by totiž, aby dosud zřejmě nepoučitelný proletariát a s ním všechen lid v příštích volbách v kapitalistických zemích dal svůj hlas této straně (možnost, již po desítky let poskytuje svým zapřísáhlým odpůrcům každá buržoazní parlamentní demokracie) — a byli bychom všichni na cestě k socialismu sovětského typu, který jediný (konstatuje akademik závěrem) „zajištuje skutečnou svobodu a rozkvět všech národů, pozvedává důstojnost pracujícího člověka a jeho harmonický vývoj činí nej vyšším cílem společnosti“. Jenže... Jenže akademikovy ódy vyvolávají strašně mnoho strašných a zřejmě nezodpověditelných otázek. Třeba : jak to, že v rozpětí dvou a půl desítek let došlo ve čtyřech zemích „na cestě k socialismu“ k lidovým revolucím a vzpourám po té, co byly mocenské i hospodářské pozice vykořistovatelských tříd zcela likvidovány ? Že podobné vzpoury byly v zárodku a v krvi potřeny i v mateřské zemi socialismu, jež udržuje v koncentračních a pracovních táborech milióny lidí dávno po té, co „antagonistické rozpory“ byly definitivně vymýceny ? Nebo : jak to, že dvě a půl desítky let statisíce „pracujících“ riskují 385 [pageend5]život útěkem z těchto zemí, zajišťujících ,, skutečnou svobodu“ a je jim v tom bráněno všsemi způsoby, včetně elektrifikovaných hraničních záseků a střelby na vše, co se hýbe ? A jak to, že pohyb opačným směrem je tak minimální, ačkoli ve většině případů naprosto volný ? Nebo : jak to, že životní úroveň je ve všech socialistických zemích podstatně nižší než v těch vykořistovatelských ? Nebo ještě : jak to, že ze zemí, které údajně tak „pozvedly důstojnost pracujícího člověka“ přicházejí desítky let svědectví o vývoji právě opačném a to z úst nikoli odpůrců, ale původních budovatelů systému, o jeho vykořisťovatelských metodách, nesvobodě, tučné a samolibé „nové třídě“, agresivních choutkách i činech, ba dokonce o tom, že v těchto zemích „nebyla vyřešena žádná lidská otázka“ — od bytů až po vzdělanost mas ? Politické pozadí krize Spíše než o „všeobecné krizi kapitalismu“, jak o ní mluví marxistická analýza, lze hovořit o nesnázích, hospodářských, sociálních a tudíž i politických, které sebou nese postindustriální společnost druhé poloviny dvacátého století a která sama je produktem vědecko-technické revoluce téhož údobí. Marxistická, ale i ideologicky nefundovaná západní kritika má pravdu, když poukazuje na negativní prvky tohoto vývoje — od podnikatelské a konzumní dravosti až po plundrování přírodního bohatství a znečišťování ovzduší. Ale tyto úkazy jsou průvodními zjevy nesnází; jejich zdroj i dynamika jsou jinde — a v neposlední řadě v oblasti politické. Vezměme v úvahu například energetickou krizi, jež je bezprostřední příčinou růstu „technické nezaměstnanosti“ : nedostatek energie nutí k omezení výroby i spotřeby a tudíž k redukci pracovních sil, jež nemá nic společného s problémy kapitalismu. Arabské země tuto krizi vyvolaly tím, že naftu proměnily v politickou zhraň s vyhlášenými politickými cíli. A s elánem 386 hodným lepší věci vychutnávají její (nutně dočasné a nutně dvojsečné) účinky. V pozadí Moskva si mne ruce radostí (rovněž dočasně, poněvadž chronické hospodářské nesnáze západních zemí nutně ohrozí ekonomický vývoj východní Evropy a SSSR, které výhledově počítají s rostoucími obchodními styky a technologickou pomocí kapitalistického světa). Ale to by ještě bylo pochopitelné, kdyby se tato „svátá válka“ méně vyvinutých zemí neopentlovala ideologickými frky servírovanými na příkaz třeba právě výše citovaným akademikem. Vždyť jím tak příkře odsuzované, amorální „obrovské zisky malé skupiny kapitalistických magnátů“ jsou tu zároveň cynickým způsobem aplaudovány. Politickými motivy diktované (a modifikované) naftové embargo nahání miliardové bezpracné zisky do kapes hrstky šejků, kteří jsou šéfy feudálních, zaostalých a nejreakčnějších zemí na světě. Bída, nemoce a analfabetis- mus jsou beznadějně trvalým údělem obyvatel těchto krajin, zatím co naftoví šejkové se promenují v Rolls Roycech a nakupují moderní válečné stroje právě od těch, které škrtí nebo přiškrcují svým embargem. Krátce, povedení „třídní spojenci“ první socialistické velmoci. Nebo se zamysleme nad čtvrtou válkou na Středním východě, o níž ani Kahýra nepopírá, že ji zahájili Arabové. Tento agresivní výpad byl prokazatelně umožněn dlouhodobým výcvikem egyptských vojáků v užívání moderních, složitých a účinných zbraní (například raket). Výcvik řídily v Egyptě tisíce sovětských odborníků, sofistikovanou výzbroj dodal Sovětský svaz. Bez nich by na novou nevyprovokovanou válku nebylo na Suezu ani pomyšlení. A když vypukla, generální tajemník sovětské komunistické strany (této „důsledné a neochvějné“ ochrán- kyni míru, abychom zase citovali našeho akademika), rozeslal představitelům některých arabských zemí důraznou výzvu, aby se do války bez otálení zapojili. Týž generální tajemník dal příkaz k veřejnému odsouzení teroristických akcí (úno[pageend6]sy letadel, zabíjení na sporu nezúčastněných cestujících), ale zároveň v Moskvě oficiálně přijal deklarované i skryté představitele těchto palestinských přepadových tlup, ostatně vyzbrojovaných převážně ze sovětských a československých arzenálů. Podobný cynismus, který v čínské marxistické terminologii se nazývá ,,velmocenským šovinismem“ (imperialismem), lze vystopovat v sovětské politice „mírového spolužití“, „uvolnění“ a ovšem odzbrojení — těchto šlágrů brežněvovské mocenské kliky. Na nekonečných poradách v Helsinkách, ve Vídni, v Ženevě sovětské delegace postupují, tu otevřeně, tu skrytě, podle zásady, který pražský humor vystihl lidově a stručně : „Co je naše to je naše, a o to, co je vaše se rozdělíme !“ Tak Konference o bezpečnosti a spolupráci v Evropě, jejíž druhá fáze probíhá nyní v Ženevě, byla od roku 1954 propagačním úhelným kamenem sovětské politiky koexistence a „spolupráce zemí s různým společenským zřízením“. Na těchto stránkách (viz „Sirény z Helsinek“, Svědectví, č. 46, str. 179) jsme už naznačili motivy a popudy, které vedly sověty k tak energické kampani pro svolání této konference; a vyslovili jsme domněnku, že Moskva ztratí valný zájem na tomto svém děcku, jakmile se ukáže že je s ním víc starostí než radostí. To se nyní potvrdilo : proč se pokoušet oslabovat západní svět nebo mu připravovat pasti v nesnadných diplomatických jednáních, když je možno z pozadí podpichovat krize — vojenské, hospodářské, politické — jimiž se tomuto světu účinně pouští žilou. Když pak jde opravdu do tuhého, jako v jednom okamžiku čtvrtého konfliktu na Středním východě, kdy Washington odpověděl na vyhrůžky Moskvy bleskovou pohotovostí svých branných sil, lze se hbitě stáhnout a vyhlásit, že „síly socialismu“ zase jednou zachránily světový mír. (Na druhé straně právě tento incident ukázal, že vnitropolitickými aférami zaneprázdněná a jak se zdálo oslabená Amerika nezaváhala dostát svým mezinárodním závazkům a své odpovědnosti jako demokratické velmoci — na rozdíl, mimochodem, od některých evropských mocností, vyděšených naftovým vyděračstvím.) A tak na místo sovětského, ař už skutečného či předstíraného zájmu o dohodnutou, zajištěnou a kontrolovanou bezpečnost a spolupráci v Evropě a všude jinde, nastoupila dosti hazardní hra, v níž Moskva zřejmě i v tomto roce bude, možno-li beztrestně, podporovat ty „síly“, které v její optice přispívají k oslabení nekomunistického světa, at už v podobě sociálních konfliktů, hospodářských nesnází nebo rovnou konfliktů ozbrojených. Jaké jsou šance této doktríny zlovolného kibice ? Spojitost zájmů Západní národohospodáři a politologové už dávno předpovídali vážné a svým rázem nové nesnáze post-industriální společnosti. Tyto obtíže jsou spojeny s takovými úkazy jako nadprodukce, koncentrace průmyslového a finančního potenciálu, rychlý růst investic, ale jsou také v prudkém stírání a vyrovnávání sociálních rozdílů mezi třídami, v obecné prosperitě, masové spotřebě, bezohledném budulínkovství konzumentů a jemu úměrné dravosti výrobců. Americký národohospodář W. W. Rostow už před patnácti lety varoval, že západní průmyslové země, které vstoupily do stadia vysoké masové spotřeby budou dříve nebo později čelit nesnázím, pokud se nepostarají o to, aby také ostatní svět se dostal z nízkých stupňů ekonomického růstu do vyšších (viz Svědectví, č. 10/ 1959, str. 93 a násl.). Daniel Bell, autor dnes už klasického díla o konci ideologií, upozorňoval, že vědecko-technický rozvoj sám o sobě není nutně pokrokem, pokud není provázen společenskými změnami, které si tento rozvoj vynucuje. A Zbyg- niev Brzezinski prokázal, že Spojené státy, Japonsko a západoevropské vyvi387 [pageend7]nuté země vstoupily už v šedesátých letech do tzv. technektronické éry, jež radikálně změní hospodářské i sociální struktury společnosti. Ale zároveň propast mezi těmito státy a rozvojovými zeměmi se bude prohlubovat : důchod per capita v rozvojových zemích je desetkrát, ale i dvacetkrát nižší než v Americe a koncem století může dosáhnout katastrofického poměru jedna ku třiceti. Tyto nesrovnalosti povedou lidstvo ,,k dalším rozporům... a oživí latentní nebo už existující konflikty“. A je-li v rozvojovém světě ohrožena podstata společnosti, je ve vyspělém světě ohrožena podstata člověka : ,,z obou trendů a jejich střetnutí může vzniknout chaos“. (Viz Brzezinski, Svědectví, č. 39/1970, str. 385 a násl.) Post-industriální společnost postavila Marxovy teorie na hlavu. Z pracujících se nestali nespokojení hladoví proletáři, ale prosperující a nasycená střední vrstva, jejíž reálné mzdy neklesaly, ale stoupaly, jako stoupala její potřeba i spotřeba. Odbory (na př. v klasicky kapitalistické zemi jako USA) se staly tak mocnými jako monopoly nebo banky; určují a diktují výši mezd a rozsah sociálních výhod Často za samu mez hospodářské únosnosti. Tyto rostoucí požadavky — jakkoli společensky pozitivní — jsou částí dneští krize. Anglický vtip to vidí takto : už pomalu nebude kapitalistické země, která by si mohla dovolit dělnickou třídu. Neboř, konec konců, i ten největší koláč hospodářské prosperity není nekonečný a lze z něho rozdělit jen určitý počet porcí. Marx se domníval, že revolučnost nespokojených dělnických mas bude růst a porážka kapitalismu (a politické demokracie) vyjde z jejich rukou. Ve skutečnosti (jak dokazuje Rostow), dělnické masy ve vyvinutých zemích nejen odmítají revoluci a třídní boj (ztratily by, co už mají), ale plně se identifikují s politickou demokracií a se svou národní společností, jež jim poskytuje reálnou možnost dalšího vývoje a sociálního zabezpečení. Ukázalo se, že právě jenom 388 v rámci demokratické společnosti může dělnická třída trvale a s úspěchem prosazovat své zájmy, chráněna ,,buržoazními přežitky“ (právem na organizaci, stávku, účast na zisku, na vedení podniku atd.). Krátce, hospodářský a sociální osud této vrstvy je spojen s obecnou prosperitou fungující parlamentní demokracie. A hned na prahu jistě nesnadného roku 1974 se projevily náznaky toho, že krátkodobé, parciální a zhusta i sobecké zájmy budou překonány společným úsilím všech právě u vědomí této sounáležitosti. Třídy, skupiny, ba celé národy nemohou už bez vážných důsledků žít na úkor těch či oněch. Tato základní spojitost se uznává, zbývá ji realizovat. Realizace je bezpochyby v rukou západních demokracií, jejich vůle a jejich víry ve vlastní systém. Politika ústupků agresivním totalitním režimům, teroru a vyděračství se nevyplácí (jako se nevyplatilo mnichovanství a appeasement). Vyplácí se a platí — v mezinárodních, mocenských, politických i hospodářských vztazích kombinace pevného, zásadního postupu s moudře dávkovaným porozuměním pro skutečné sociálně-společenské problémy odpůrců a i partnerů, dané historickým vývojem, nepřízní přírody, případně kolektivním sobectvím nasycených. Nekomunistická Evropa musí pochopit, že v dlouhodobém výhledu její síla, bezpečnost i trvalá prosperita jsou v jednotě, v úzké, nesobecké spolupráci — od politické až po energetickou — , že ji nikdo neubrání a neuchrání než ona sebe samu. Krizové situace jsou dokonce někdy nutným stimulantem; urychlují řešení navršených problémů spíše než rozpad demokratické společnosti. Naopak : její pragmatický a tedy neideologický, auto- kritický a tedy neautoritativní, pružný a tedy nedogmatický přístup k nesnázím, které sebou společenský vývoj nese, je nejlepší zárukou úspěchu. Re [pageend8]Konferenční poker Tři velké mezinárodní konference překročily, s jistou námahou, práh roku : • Konference o bezpečnosti a spolupráci v Evropě (CSCE) v v Ženevě • Porady o omezení strategických zbraní (SALT) v Ženevě • Porady zemí Varšavské smlouvy a Severoatlantického paktu o „vzájemném a vyrovnaném snížení sil ve střední Evropě“ (MBFR) ve Vídni. Vyhlášeným cílem všech tří konferencí, v sovětském oficiálním pojetí je • „uvolnění mezinárodního napětí“ a „mírové spolužití zemí s různými společenskými systémy“. Nevyhlášeným cílem, rovněž v sovětském pojetí je • posun v poměru politických i ozbrojených sil v Evropě ve prospěch Sovětského svazu a jeho spojenců. Jaký div, že za této situace všechny tři konference uvázly v písku. Konference, to je množství papíru, milióny slov a tisíce hodin vyjednávání. Skutečnost, podle shodného mínění západních vojenských odborníků je však tato : závody ve zbrojení v roce 1973 pokračovaly s neztenčenou mírou a poměr ozbrojených sil se zároveň alarmujícím způsobem změnil ve prospěch Sovětského svazu. Kvantitativní náskok sovětské velmoci v konvencionelních zbraních je nesporný. Na přelomu roku vypadala situace tak, že ve střední Evropě měly sověty rozhodnou převahu. I když se nepočítají ty sovětské armádní skupiny, které jsou v permanentní pohotovosti v západních oblastech Sovětského svazu a v Madarsku, (o jejichž mobilitě není pochyb), má SSSR v Evropě milión mužů ve zbrani. Země Atlantického paktu o čtvrt miliónu méně. Ještě nápadnější rozdíl je v počtu pancéřových vozů : jejich počet se konzervativně odhaduje na téměř dvacet tisíc, oproti šesti tisícům mocností západních. Podle některých zpráv však těchto dvacet tisíc pancéřů zemí Varšavského paktu jsou výlučně tanky; celkový počet obrněných vozů v celé oblasti se blíží padesáti tisícům. Na obou odzboj ovacích konferencích sovětské delegace navrhují oboustranné lineární snížení ozbrojených sil (v roce 1975 snížení po obou stranách o dvacet tisíc mužů, v roce 1976 o dalších 5 procent a v roce 1977 o dalších 15 procent). Tento postup by nejenom nevyrovnal dnešní disparitu, ale ještě by ji v neprospěch západních mocností zvýšil. Na poradách o omezení strategických zbraní je situace poněkud jiná, ale sovětské intriky jsou v podstatě stejné. V oblasti dalekonosných raket s hlavicemi umožňujícími zásahy několika cílů najednou (MIRV) měli Američané donedávna převahu, kterou však Sovětský svaz postupně vyrovnal. Jednání o paritě těchto zbraní jsou neobyčejně svízelná také proto, že v tomto případě kontrola satelity je nemožná; kontrolu přímo na území států obou paktů Moskva rozhodně odmítá. Ale i tak jednoduchý návrh, ostatně přijatý na bezpečnostní konferenci v Helsikách a projednaný v její druhé fázi v Ženevě, jakým je včasná výměna informací o manévrech vojenských složek obou paktů a o pohybech vojsk, je pro sověty zřejmě nepřijatelná. Jak známo, v krizových situacích (např. v létě 1968 v souvislosti s československými událostmi) rozdíl mezi vojenskými manévry a přesuny ozbrojených sil připravujících se k vojensko-politickému zásahu lze nesnadno určit. Předběžná, a předem dohodnutá hlášení o takovýchto manévrech by se rovnala jistým zárukám, které (řádně realizovány) by skutečně mohly přispět k uvolnění v Evropě. Může býti namítnuto, že v době atomových zbraní a rovnováhy „nukleárního teroru“ význam konvenčních zbraní je podstatně menší než dříve. Vojenští odborníci tento názor nesdílejí. Jednak právě nepředstavitelná ničivost nukleárních zbraní vylučuje jejich zasazení jako nástroje řešení mezinárodních problémů; v lokalizovaných konfliktech, jak se ukazuje, právě konvenční zbraně, a jejich mobilita, 389 [pageend9]jsou rozhodující. A za druhé, kombinace konvenčního vojenského potenciálu s atomickým arzenálem a hrozba jejího zasazení je v dnešní velmocenshé politice karta, která platí. Za předpokladu, ze není očividným blufem, že by vynesena být mohla. V takové situaci pak slabšímu partnerovi nezbývá, než přijmout kompromis, který za různých okolností může vést ke kapitulaci nebo satelizaci celých oblastí a i kontinentů. — bv- (Curych) Evropa mocná je moc nemocná, má zastaralé vady, zpívali Voskovec a Werich v temných dobách nacistického nástupu. Evropa devíti (Evropského hospodářského trhu) i Evropa patnácti (Severoatlantického společenství) vykazuje v novém roce hned několik symptomů podlomeného zdraví, jejichž diagnóza však není nesnadná. Nedostatek jednoty, spolupráce a solidarity --- politické, hospodářské, vojenské---- je hlavní malér. Dlouholeté pokusy, v nejrůznějších podobách a seskupeních o sjednocenou Evropu ztroskotaly. Ztroskotaly především, pravda, o složitost celého problému : sjednotit evropský kontinent, který má společné historicko- civilizační znaky, ale zároveň tak pronikavě členěný, především sociálně a hospodářsky, není úkol krátkodobý. Ale ztroskotaly také na nedostatek důvěry, na národní (nacionální) předsudky a úz- koprsost, a hlavně na krátkodobé sobectví, diktované iminentními zájmy jednotlivých vlád. Probíhající energetická krize ukázala politováníhodnou míru tohoto sobectví a bylo třeba iniciativy z druhé strany oceánu, aby vůbec byl učiněn pokus o společný postup v situaci, jež se dotýká všech. A přece je jasné, že demokratická Evropa může obstát ve velmocenské soutěži — s výjimkou vojenské — a trvale prosperovat jen jako evropská mocnost, jejíž potenciál, především hospodářský, v úhrnu se rovná 390 nebo i převyšuje potenciál americký či sovětský. Ale nejen to : nesjednocené jí hrozí z východu satelizace („fmlandizace“) : snesitelná nebo méně snesitelná, vnucená nebo dojednaná, ale v každém případě odzvánějící demokracii (a demokratickému socialismu) v Evropě. Sovětská politika od pádu Chruščova v roce 1964 nepovolila ve své expanzivní politice, která jest trvalá a aplikovaná (podle vývoje) všude ve světě. Taktické ústupky a manévry, koexístenční slovník a jednostranné „uvolnění“ nic nemění na základní strategii sovětské politiky : oslabení demokratického světa, oslabení ne- komunistické Evropy, její neutralizaci a podrobení. IVInohá západoevropská kan- clářství si uvědemují toto dlouhodobé nebezpečí, ale málo je těch, která by z tohoto poznatku měla odvahu vyvodit politické důsledky. Sjednocení Evropy (jemuž Moskva tak očividně nepřeje) představuje pro sovětskou expanzi hlavní hráz. Je třeba ji budovat a vybudovat dřív, než bude pozdě. Osa spíše nahnutá Anulace tak ostudného dokumentu, který vstoupil do dějin i do pojmosloví jako „Mnichov“ a mnichovanství, třicet pět let po jeho podepsání a skoro tři desítky let po skončení největší z válek, která vyšlehla také z popelu mnichovanství — takovýto akt tedy by měl být mezníkem jedné éry evropské historie. Co se v Praze odehrálo 11. prosince 1973 byla trapná a nakyslá záležitost, ostatně několikrát odložená. „Nulita“ mnichovského diktátu (bez určení zda „od počátku“, což byl jeden z hlavních sporných bodů, v nichž Praha ustoupila) byla tedy vyhlášena a smlouva „o vzájemných vztazích mezi ČSSR a NSR“ podepsána. Iv tomuto podpisu přijel do Prahy ke krátké návštěvě (a „návalem neodkladných povinností“ z německé strany ještě zkrácené) kancléř Willy Brandt v doprovodu svého ministra zahraničních věcí. [pageend10]Neusměvavý kancléř projel ulicemi hlavního města jako stín v černé limuzíně, nebylo vítání ani dětiček s praporečky, a hlavně, nikde se Brandt nedostal do styku s obyvatelstvem. To se divně rýmovalo s euforií, s níž rozhlas, televize, tisk a Štrougal („položili jsme jeden ze základních kamenů velké stavby evropské bezpečnosti“) vítali novou smlouvu a navázání diplomatických styků s těmi, kteří donedávna byli pomstychtivými a nebezpečnými revanšisty. Měla-li Praha dobré důvody k tomu, aby se neopakovaly projevy lidové sympatie k sociálně demokratickému kancléři (jako tomu bylo v NDR), bonnští partneři měli k odstupu a demytologizaci celé věci důvody ještě pádnější. Jmenujme z nich aspoň ty hlavní : pod smlouvu, odčiňující Mnichov a umožňující všestranný rozvoj vztahů mezi Prahou a Bonnem patřily (kdyby existovalo něco jako historická spravedlnost) podpisy mužů pražského jara, kteří aspoň výhledově s takovýmto narovnáním počítali. Ti ale byli obviněni z nahrávání „německé expansi“ a,,kolaborace s revanšisty“ právě tou Moskvou, která o pět let později své pražské místodržící k podpisu smlouvy doslova „dokopala“, a doma obviněni ze zrady právě těmi soudruhy, kteří rovněž o pět let později svůj podpis na smlouvě krasopisně vykroutili před těmi televizními kamerami, jež před pěti lety „nestoudně a proradně“ propagovaly dohodu s „úhlavním nepřítelem“ ... a tak dále a tak podobně. S tím souvisí, že „odčinit Mnichov“ z roku 1938 (anulovaný jako smlouva o půl roku později okupací země) a „neodčinit Bratislavu“ z roku 1968 (anulovanou o tři týdny později okupací země) je věru malá sláva. Mnichov pro celé generace je historie a tedy minulost; 21. srpen je pro téže generace dnešek, a tudíž denní, životní realita. Sláva tím menší, že ti kdo dnes oslavují i „formální konec“ mnichovského kapitulanství“ jsou sami věrnou kopií kapitulantů, jenže provedenou v jiných barvách. A s tím zase souvisí, že datum 11. prosince 1973 do dějin nevstoupí a že český a slovenský lid správně a okamžitě rozpoznal tento fakt. Na něm nic nezmění pamětní spisy vydané nakladatelstvím Rudého práva ani Štrougalovy a Chňoup- kovy ódy na „historický akt, jehož jsme svědky“. Tento akt, v podobě nepoměrně širší a za účasti svědků nepoměrně početnějších, je dosud na programu. Zatím osa Praha-Bonn je spíše nahnutá. ZB (Paříž) Normalizace pokulhávající Po normalizaci styků Bonn-Praha (a jí předcházejících, kupodivu snadněji dosažených dohod Bonn-Moskva, Bonn- Varšava a Bonn-Pankoxv) se otevřela cesta navázání diplomatických vztahů Německé spolkové republiky s Budapeští a Sofií. Šlo to rychle, neboí všude v socialistických zemích mají naspěch : ne snad, aby se honem otevřely brány německých ambasád, ale brány, jimiž budou proudit německé dlouhodobé úvěry a jiné kapitalistické dobroty. V Praze ještě neuschnul inkoust na nové smlouvě a už se soudruzi- novináři dychtivě dotazovali, kdy už začne „hospodářská spolupráce“ a „vědec- ko-technická“ výměna. Než tahle mana začne padat z německého nebe (tak aspoň argumentují vládní i opoziční politikové v Bonnu), podívejme se, jak nám čerstvě dohodnutá normalizace se socialistickými zeměmi funguje. Nevalně. Tak reunifikace německých rodin, žijících v Polsku a po léta usilujících o návrat (a jež tvoří integrální část německo-polské dohody) pokračuje pomalu a eraticky. Mnoho výmluv, ale málo lidí překračuje hranice. NDR se na tuto ryze humánní a dávno splatnou akci dívá s nedůvěrou (dostává se prý tak do „kleští“, tím víc, že hospodářské styky mezi Polskem a Německou spolkovou republikou se rozvíjejí slibně „na úkor“ NDR, která je vůbec prvním hospodářským partnerem země, od níž se zároveň na hranicích tak důkladně zadrátovala a zabednila). Částečná normalizace styků mezi oběma Německy je vůbec sporná. 391 [pageend11]Důvěrná (ale nakonec publikovaná) zpráva bonnské vlády zjišťuje na počátku roku 1974, že kontakty mezi občany obou zemí, i příbuznými, jsou i nadále limitovány a byrokratickými šikány omezovány jpoštov- ní styk je nejen přísně kontrolován, ale příjemci zásilek z NSR jsou vedeni na zvláštních listinách, hlídáni a i vyslýcháni, špiclovský systém, uliční, místní, okresní i přímý policejní dozor byl zostřen právě po uzavření normalizačních dohod. Kdosi v Anglii nedávno napsal, že „studená válka“ a „mírové soužití“ jsou dvě strany téže mince, a že normalizace bývá sestrou útisku. Byl ocejchován jako pozůstatek padesátých let, především intelektuální levicí své země. Ale když moskevská Pravda napíše tutéž rovnici („mírové soužití je pokračováním zápasu mezi dvěma společenskými systémy“) nebo když soudruh Suslov vyhlásí, že toto spolužití se nerovná smíření, ale naopak, zostření boje na jiné rovině — je to pokrokové v duchu sedmdesátých let. Na Kongresu mírumilovných sil v Moskvě loni v říjnu sám Brežněv vyhlásil, jako nedotknutelné, právo na sebeurčení a odsoudil ostře vměšování do vnitřních záležitostí nezávislých zemí jakož i nedostatek svobod a útisk v Řecku, ve Španělsku, v Portugalsku a v Chile. Ale když belgická delegátka Cecile Rolin na témže kongresu mírumilovných sil požádala sovětskou delegaci, aby se vyjádřila ,,k jistým formám intelektuální či politické represe, kterou nesmíme tolerovat ani ve vlastní zemi, ani ve vaší zemi, ani v Československu“, byla ruče umlčena a taky prohlášena za reakcionářku. A výzva „deseti komunistických, socialistických a křesťanských představitelů skupiny československé socialistické opozice“, toho času vězněných na Borech, která kolovala na výše zmíněném Kongresu, byla punco- vána na provokaci. Jak vidno, normalizace je velikánský čepec, pod který se leccos vejde. Ale pokud je pod ním nějaký pohyb, je průkazně jednosměrný a pravděpodobně smrtonosný. 392 Varování z Číny Před normalizací Soviet-made, ať už vnitřní, ať mezinárodní, varuje v poslední době důrazně Peking. Předseda vlády Ču En-Iaj a sám otec Mao nevynechají příležitosti, aby své diplomatické hosty, lhostejno zda z Hanoje nebo z Washingtonu neupozornili na nástrahy chystané moskevskými revizionisty. Z nich nejnebezpečnější, ujišťují pekinští, jsou právě ty s pozlacenými etiketami „uvolnění“, „mírové soužití“, „odzbrojení“. S novým rokem se objevila v čínském stranickém tisku novinka : poprvé byla podrobena zdrcující kritice situace uvnitř Sovětského svazu. Tak také poprvé se masy čínského lidu tak říkajíc z oficiálních zdrojů dovídají o tom, že v této zemi, která „zradila socialismus a nastoupila cestu k fašismu“ existují pracovní a koncentrační tábory, pronásledování národních menšin, privilegovaná třída partajních bonzů, konfinování politických odpůrců do ústavů pro duševně choré. Pozoruhodné je, že tato čínská analýza se opírá téměř výlučně o informace a údaje sovětské vnitřní opozice. V čínské optice hlavním nepřítelem není dnes Amerika, ale sovětský imperialismus, ohrožující mír, Čínu a „pokrokové síly“ všude ve světě. Nepřekvapí, že tato propagačně-politická kampaň nezůstala bez odezvy v Moskvě. Jako v roce 1969, i tentokrát KSSS vybízí své stranické partnery, aby ve jménu „proletářského internacionalismu“ sami odráželi a z třídních pozic odhalili zradu „maoistické kliky“. KSČ k tomuto úkolu určila Vasila Biíaka, muže Moskvě oddaného v každé situaci, a který také vypálil hned několik těžkých salv. U příležitosti porady představitelů dělnických a komunistických stran (v Praze v lednu), Bilak vyhlásil, že maoismus „definitivně opustil marxisticko-leninské pozice“ a stal se obyčejným křížencem antisovětismu a antikomunismu, který (podobně jako „hrstka nenapravitelných oportunistů u nás“) schvaluje kontrarevoluční puč v Chile. [pageend12]A byl to Silák, který vypustil sovětský pokusný balónek : je na čase a je míněním O V KSČ (řekl), aby se začalo s přípravou porady dělnických a komunistických stran. Rozuměj těch stran, které by potvrdily Moskvu jako jediné centrum mezinárodního komunistického hnutí a které by byly ochotny vyobcovat lidovou Čínu z tábora pokroku a Brežněvovy doktriny. Peking okamžitě chytil vítr a pražská iniciativa k novému pokusu o to, co se nepovedlo v roce 1969 na podobné poradě nezíská Husákovi valné sympatie v čínské straně. Tím lépe. Ostatně věc sama je sporná, neboř řada sesterských stran odmítá účastnit se honby na čínskou čarodějnici. Mezi ně nutno čítat Komunistickou stranu Itálie, jejíž ústřední deník uveřejnil právě v době pražských výpadů článek u příležitosti osmdesátých narozenin předsedy Mao-Ce-tuna, zdůrazňující „historický význam“ tohoto státníka a jeho „revoluční zásluhy“. Podobný hold Maovi vzdaly některé komunistické strany asijské. Horlivý Biíak, jakoby ze skořápky normalizovaného sovětského vejce, vykřikoval do těchto směrů, že „se vyskytují hlasy“, že jedna sesterská strana se nemá vměšovat do vnitřních záležitostí druhé „a tak podobně“. Nesmysl, Bilak na to, vždyř všechno má své hranice, zejména „hanobení, urážení, pomlouvání KSSS a ... prohlašování SSSR za součást imperialistického systému“. — Jak vidno, Brežně- vova doktrína, v jejímž jménu Rudá armáda překročila hranice Československa se má aplikovat na Čínu; zatím jen na koncilu, který vyobcuje stranu, jež (podle Bilaka) ,,útočí na principy marxismu- leninismu“ a k tomu čestný komunista ... nemůže být zticha“. Další se uvidí. Tento postup „není vměšování se do vnitřních záležitostí, je jen konstatováním faktů, skutečného stavu“. Povedení ptáčkové tu určují, co je pravda, skutečnost, „stav“. Ale z čí ruky zobeš ... jl (Londýn) Allende a Alexander Chilský pokus o uskutečnění „socialismu s lidskou tváří“ a uškrcený brutálním zásahem ozbrojených sil, byl a je srovnáván v západním tisku s podobným pokusem Dubčeka a druhů. Podoba jistě náhodná a sporná, ale nikoli nezajímavá, aspoň jako východisko teoretické úvahy Ta vyvolává hned několik otázek. Například : je „socialismus s lidskou tváří“ (a tu je třeba definovat, co se tím vlastně rozumí) opravdu takovým nebezpečím, že je třeba jej likvidovat, stůj co stůj ? A je-li tomu tak, jak se toto nebezpečí kvalitativně liší v hodnocení fašistic- ko-vojenské reakce na straně jedné, a totalitně-byrokratické reakce na straně druhé ? Je to víc než náhoda, že likvidace experimentu s humanitním socialismem přišla v obou případech z rukou krajní reakce na dvou pólech společenských struktur ? A že nástupnický režim musel být totálně represivní, násilnický a uzur- pátorský ? Jiná zajímavost : nejen „jisté kruhy na západě“, ale i „jisté kruhy“ v Praze (abychom užili jedné zvlášř oblíbené fráze z chudičkého slovníku dnešní české žurnalistiky) srovnávají čs. jaro 1968 s chilskými událostmi ze září 1973. V Praze totiž podobnost je asi přece jen víc než náhodná a krokodýlí slzy, které režimní informační prostředky roní nad zničením chilského demokratického socialismu Allendovy inspirace dotěrně připomínají známé řeči o provaze v domě oběšencově. Proto rozhlas několikrát odsoudil insinuace (blíže neurčené) reakce, která prý srovnává „československý vývoj za tzv. pražského jara a nedávné události v Chile“ a dokonce tvrdí, že oba pokusy „byly přervá- ny vojenskou intervencí“. Posluchač právem očekával, že mu bude vystětlen rozdíl v obou postupech. Čekal marně. Bylo mu řečeno, že tohle všechno jsou jen temné pikle téže (blíže neurčené) reakce, která se „pokouší zneužít chilskou tragedii k vychvalování organizátorů kon- trarevoluce u nás v roce 1968 a k hanobení 393 [pageend13]internacionální politiky SSSR a ostatních zemí světové socialistické soustavy. Tím má být — mimo jiné — vržen stín podezření i na současnou zahraničně-politickou iniciativu socialistického společenství, která je hlavním faktorem upevňování světového míru a bezpečnosti.“ Tak a nejinak smýšlely oba naše národy; jen „hrstka nenapravitelných pravicových oportunistů a těch, kteří připravovali pro náš lid krvavou lázeň schvalovala postup chilských generálů a litovala, že tuto metodu si nezvolila včas v roce 1968“. Soudruh Miloslav Vančát, takto vrchní tavič ze Spojených oceláren na Kladně, ale neobyčejně poučený o všem ve světě, dokonce i o „zhoubných teoriích“ Zbyg- niewa Brzezinského, to v pražském rozhlase (11. prosince 1973) roztavil takto: „Vývoj v Chile nám jasně ukázal, kam by teda spěla situace u nás kdyby 21. srpna sem spojenecký vojska k nám nepřišla, aby zabránila likvidaci vymožeností všech pracujících ... Jednou z posledních překážek návratu Československa do předúno- rových poměrů byly lidové milice. Snahou reakce u nás, to je v období let 68-69, bylo nejen zrušit tuto složku, ale oslabit i aparát samotného SNB. Kam by to vedlo, to nám jasně ukázaly právě události v Chile, kde fašistický generální puč dokázal využít toho, že dělnická třída nebyla dostatečně vyzbrojena a připravena, aby hájila svoje zájmy.“ Bezpočet plamenných manifestů a provolání solidarity s chilským lidem a jeho dělnickou třídou vyšel z Moskvy, ze Sofie, z Prahy a ze vzorného družstva v Dolních Hulících. Ale pak ... Na velvyslanectví a konzuláty v Santiagu se před pronásledováním junty uchýlilo mnoho set Allendo- vých stoupenců. Těmto lidem bylo třeba poskytnout azyl a vojenská junta, pod tlakem mezinárodního mínění, zaručila volný odjezd těchto svých odpůrců. Čekalo se, že socialistické země, se Sovětským svazem v čele, otevřou dokořán své brány těmto synům poražené revoluce. Chyba lávky ! Organizace jako Mezinárodní červený kříž hlásily, že zájem o tyto 394 prominentní politické uprchlíky je minimální a že o týdny a měsíce prodlužovaný úkryt v zemi je riskantní. Nakonec takové ošklivé kapitalistické země jako Švýcary, Holandsko či Anglie urychleně přijaly stovky těchto „ambasádních vězňů,“ : až na výjimky samé své „třídní nepřátele“. Když už aféru nebylo možno utajit, NDR povolila velmi diskrétní imigraci tuctu chilských uprchlíků, Rumuni více méně pod rukou taky přijali hrstku těchto vyděšených lidí; mateřská země socialismu po několikaměsíčním váhání uložila podmínku : SSSR si vybere k imigraci ty chilské uprchlíky, jejichž partněři (muž, žena) jsou sovětskými občany. Proč toto všechno ? Jednak nic není levnější než papírová solidarita a plné hrnce navařeného mravního rozhořčení. A za druhé : mezi Allendovými stoupenci je nemalé procento ,,krajních levičáků“, trockistů, mao-ce-tunistů, ba i stoupenců socialismu s lidskou tváří : co s touhle havětí v zemích, které vypověděly boj na život a na smrt „pravému“ i „levému“ oportunísmu ? Snad aby tu opakovaly pokus, který krvežíznivá vojenská junta tak odporným způsobem zlikvidovala ? Kam bychom to měli okna, soudruzi 1 Osamělí neumlčitelní Čtenářům tohoto časopisu, pokud se jim aspoň trochu pravidelně dostává do ruky, netřeba představovat Alexandra Solženi- cyna. * A bylo by pod důstojnost tohoto sovětského spisovatele, jakož i nepřípustným podceňováním inteligence čtenářů Svědectví dokazovat, že tento člověk je opakem všeho, co o něm tvrdí sovětské a československé hanopisy. * Viz aspoň „Neproslovenou řeč Alexandra Solženicyna“, Svědectví^ č. 44, str. 609, kterou měl autor přednést ve Stockholmu u příležitosti udělení Nobelovy ceny za literatutu. Sovětské úřady mu cestu nepovolily. Případ Solženicyn — na politické rovině [pageend14]— je srozumitelný dítěti : právo občana v kterémkoli společenském systému vyslovit kritický názor na tento systém. Případ Solženicyn — to je také případ Djilas, případ Havemann, případ K.olakowski, případ Vaculík, případ Lukacz, případ kritiků fašistických a semi-totalitních režimů, do nekonečna znásobený případy lidí jmen nezvučných a zcela neznámých. Mezi kritickým názorem a pravdou, dokonce celou pravdou, neleží nutně rovnítko. Ale aby se této pravdy bylo možno dopracovat, je třeba, aby se kritický názor dostal do ohniska rozpravy, střetl se s názory jinými a jiných, byl ohledán se všech stran, posouzen těmi, kdo žijí ve stejném režimu — krátce, stal se elementem v procesu, jemuž říkáme společenská dynamika. Totalitní a autoritativní „uzavřené“ režimy tento postup rozhodně odmítají a jeho stoupence umlčují. Důvody jsou různé — od „národních zájmů“ po „zájmy třídní“ — a všechny jsou prolhané. Vzácné jsou případy, kdy totalitní režim své poddané aspoň seznámí s podstatou kritikova názoru; nejčastěji jej k nepoznání zkomolí, kritika samotného (a on bývá zoufale sám) umlčí nebo dá za mříže. V případě Solženicyna a z příkazu Moskvy provedli tuto operaci k tomu určení „mluvčí“, kteří nemohou pro sebe reklamovat ani polehčující okolnost, že mluví za sebe. Tuto třetí nebo čtvrtou kampaň proti autorovi Jednoho dne v životě Ivana Děnisoviče vyvolala nová kniha, vydaná na západe, Souostroví Gulag. * Tentokráte je to obsáhlý (680 stran v ruštině) dokument o kriminálech, pracovních a koncentračních táborech v Sovětském svazu Stalinovy éry, tvořící na mapě této obrovité země jakoby řetěz ostrovů. Osobní zážitky, doklady, svědectví a dopisy 227 vězňů a lágrových muklů (v některých případech jsou uvedena jména — ostatně důvod, * G.U.L.A.G. = Generalnoje Upravle- nije Lagerej. YMCA Press, Paříž, 1974 (v ruském originále) proč Solženicyn po léta oddaloval publikaci; ale v srpnu 1973 K.G.B. našla v bytě paní Elišky Voronskajej manuskript celého díla; po pětidenních výsleších paní Voronskaja spáchala sebevraždu a další utajování nemělo smysl.) Levicová kritika a v řadě případů i komunističtí intelektuálové na západě se shodují, že publikace Souostroví Gulag (jde o první část rozsáhlého díla) je historicky důležitým příspěvkem k poznání „kon- centráčnického světa“ a policejní represe v Sovětském svazu. Fakta jsou nepopiratelná (a ostatně přiznaná v dosud nepublikovaném referátu Nikity Chruščova na XX. sjezdu KSSS.) Co ale víc : nepopiratelný je i Solženicynův základní argument : totiž zdroj represe v systému sovětského typu není ve Stalinově šílenství, ,,chybách“ toho či onoho stranického vedení, ale v systému samotném. Jedna represe stihá druhou, od deportace patnácti milionů mužiků („kulaků“) ve dvacátých letech až po „doktorské spiknutí“ v letech padesátých. Stalin a jeho hrůzovláda není výjimkou, ale pravidlem, „článkem v řetězu, nutným produktem režimu, v jehož principech se nic nezměnilo“ (levicový týdeník Le Nouvel Observateur). Moskvou zjednaní a pověření „mluvčí“ nemohli tyto skutečnosti popřít. Šli na to jinak a nejdál si zašlo (jak jinak) Rudé právo. Napsalo (4. ledna) : „Solženicyn [ve svém novém protisovětském pamfletu] zcela záměrně vytahuje z prachu minulosti věci, které byly sovětskou společností, komunistickou stranou a jejími představiteli jednoznačně veřejně odsouzeny a hlavně v životě byly úspěšně a dávno překonány“. V jedné větě „prach minulosti“, „jednoznačně“, „dávno“, „úspěšně“, „odsouzeny“, „překonány“ — kde začít? Třeba otázkou, zda „prach minulosti“ leží nad aspoň stopadesáti tábory nucené práce, které se dnes jako systém ostrůvků rozprostírají na území mordvinské autonomní sovětské republiky, sedm set kilometrů na sever od Moskvy ? Nebo lze pokládat za 395 [pageend15]„dávno překonané“ desítky koncentráků a lágrů jimiž je dnes protkána oblast města Permu, čtrnáct set kilometrů od sovětské metropole? Či je snad „úspěšné překonání věcí“ v tom, že smutně proslulé tábory smrti ve vorkutské oblasti byly na čas (za Chruščova) uzavřeny, ale mnohé z nich dnes opět fungují s tím rozdílem, že život vězňů je horší než dřív, disciplína železná, lékařské ošetření smrtonosné, příjem potravinových zásilek drasticky omezený, denní potravinové dávky víc než hladové, záhumenky zakázané ? Výmysl, pomluva, lež, ostouzení, protiso- větské štvanice, odpovídali od třicátých let předchůdci dnešních „mluvčích“, kdykoli se o koncentračních táborech v SSSR hovořilo; ale jen až do chvíle, kdy ,,neexistence“ těchto institucí (šlo přece o „lži a pomluvy“) byla komunistickou stranou SSSR „jednoznačně odsouzena a úspěšně překonána“. Trapná komedie se opakuje v letech sedmdesátých : represe v zemi sovětů neexistuje a kdo tvrdí opak je zrádce, nacista, vyvrhel, zpátečník, nepřející pokroku a mírovému soužití, ,,obchodník s padavkami“ (© 7?P), provokatér v žoldu imperialistů, oportunista (levý, pravý, vůbec), v nej lepším případě pobloudilýzaslepenec... „Vezměte si dnes takého Solženicyna“, vyzval Vasil Bilak televizní diváky. „Napíše velký panflét proti Sovietskemu z vázu ... ktorý obviňuje sovietskú spoloČnost, bielogvardejs- ký panflét. Člověk, ktorý nenávidí so- vietské zriadenie, ktorý nenávidí všetko čo je pokrokové. Dá se do služieb nejvaš- čích nepriatelov pokroku a socializmu Sovietského zvázu ... “ a tak dále, a proč ? No za peníze, holoubci, za jidášský groš ! Volání na poušti? Opozice několika jedinců proti organizované a neúprosné moci — má to vůbec smysl ? Může se vůbec něco podstatného změnit v mocenském systému tak totálně manipulovaném, s lidem tak apatickým, s vládou tak gangstersky surovou, v zemi 396 bez tradice demokratických svobod, a v lhostejném světě konzumního opojení ? Otázky jsou špatně položeny a nutno je obrátit : co je život jedince a kolektivu bez jistých ideálů, jakkoli zasutých, bez velikosti ducha a intelektu jakkoli podceňovaných, bez obětí zdánlivě marných, bez snů prokazatelně nerealizovatelných ? Režimy přicházejí a odcházejí, člověk zůstává a zcela nesmyslně z posledních sil trvá na své pravdě ... Smysl sovětské opozice je v tom, že existuje. Její úspěch nikoli v tom, zda se jí podaří zlomit nebo změnit utlačovatels- ký režim, ale v tom, že ho odhaluje. Její sílaje v její očividné bezbrannosti. Velkost v její zdánlivé marnosti. Není nic snazšího, než ji zlomit, umlčet, zlikvidovat — zdálo by se. Místo toho jsme svědky trvalého růstu jejího společenského významu a dopadu. Ve světě i doma. Evropská konference o bezpečnosti a spolupráci byla ovlivněna, víc než se na první pohled zdá, tézemi a protesty Solženicyna a Sacharova. Jejich umlčení či likvidace by tuto konferenci pohřbily a s ní (aspoň na čas) i sovětskou politiku uvolnění a mírového spolužití. Zanedbatelný výkon dvou osamělých, pronásledovaných, ponižovaných mužů ? A víc : k jejich obraně a ochraně vystoupili, veřejně a jednoznačně, nejen intelektuálové na Západě, ale v Sovětském svazu samotném. Jejich spisy kolují v opisech a Čtou je studenti, našly se ve fabrikách. V čím žoldu jsou tito lidé ? A ještě víc : milióny lidí, i ti v nejzazších koutech nekonečné Rusi dnes vědí, že v zemi sovětů existuje politická opozice, která nemůže být umlčena a proto musí být haněna a špiněna v televizi, v rozhlase, a jejich jména vytištěna miliónkrát v mamutích nákladech novin mocných. Co se to děje, ptají se lidé a zvedají v údivu hlavy, a nejen nad svými novinami. Nemožné stalo se skutkem. A to není všechno. Sovětská opozice postoupila ze stadia morálního odsouzení represivních rysů sovětského režimu do stadia společenské, politické kritiky. So[pageend16]větský historik Roy Medvedev *, důvěrný přítel Solženicynův, dal k dispozici západním dopisovatelům v Moskvě (a později uveřejnil v hamburském sociálně demokratickém týdeníku Die Zeiť) podrobnou analýzu soudobé sovětské opozice. Medvedev má za to, že demokratizace sovětského režimu nelze dosáhnout tlakem zvnějšku, ale spíš dlouhodobým, evolučním procesem uvnitř země. Jistá opatření sovětské moci, jakkoli neuspokojivá a polovičatá (úleva trestu sovětkému disidentovi Amalrikovi, emigrace sovětských židů, rozhodnutí přestat rušit některé západní rozhlasové stanice vysílající v jazycích národů SSSR) slouží Medvede- vovi za důkaz toho, že ve špičkách sovětského vedení jsou tendence, které by se neměly ani ignorovat, ani podceňovat. * Autor na západě publikované studie Let History Judge/Viz Svědectví^. 43 a č. 44. Jde tedy o jakousi výzvu marxistického historika a bývalého člena KSSS k těm potencionálním spojencům v mocenském aparátu režimu, k nimž nemarxisté typu Alexandra Solženicyna se obracet nemohou a ani nechtějí. Dochází tak mezi sovětkými disidenty k jisté ne-li názorové, tedy taktické diferenciaci, jež svědčí o rostoucím sebevědomí a síle rezistence v SSSR. Sovětská moc doznala porážku a Alexandra Solženicyna vypověděla a vyvezla z jeho rodné Rusi. Krutý čin a nové porušení základního lidského práva — práva na domov. Solženicyn se stal emigrantem proti své vůli. Sovětská moc se tedy zbavila svého nejdůslednějšího a nej odvážnějšího domácího kritika. Ale eliminace jedinců nic nevyřeší. Na jejich místo nastoupí další, známí i dosud neznámí. Politická opozice v Sovětském svazu je historický fakt nesmírného významu. Také v tom, že spojuje inspiraci a čin. A v tom, že myšlenka jednou vyslovená je nepostihnutelná mocnými tohoto světa, a že ideál (jakkoli nerealizovatelný) zdaleka není mrtev. Opilý v tramvaji V několika zemích sovětského bloku přijali mluvčí vnitřní opozice něco z postupů i taktiky sovětských disidentů. V Československu dva spisovatelé, Ludvík Vaculík a Pavel Kohout se dali touto riskantní cestou kritiků represivního režimu. Vaculík v západoněmecké televizi loni na podzim definoval tato rizika výstižně takto : „Vaší svobody projevu využiji pravděpodobně jen k tomu, abych ještě více ohrozil svou, už tak dost omezenou, volnost pohybu ... Mluvit veřejně s antipatií o činnosti úřadu, odváží se přece dnes u nás v Československu — jenom opilý v tramvaji ... “ Svobodou projevu a šíře i kulturou Vaculík rozumí také „respekt k tomu, co je zapsáno v myšlení a cítění lidí“, respekt k zákonům, smysl pro pravdu a práva občanů. Kohout (v rakouské televizi, ale s desetitisícovými houfy posluchačů v jižních Čechách a na Moravě) formuloval tutéž myšlenku takto : [Spisovatel] má právo se zasazovat za myšlenky, politiku a lidi, které považuje za příkladné; přitom nelze přehlédnout, že převážná většina dobrých spisovatelů se po tisíciletí zasazuje za pokrok, dnes tedy za socialismus. Na druhé straně však spisovatel nesmí zapomínat, že žije v nedělitelném světě. Zodpovědnost je spojena s důsledností. Nemohu útočit na negativní jev v zahraničí a podobný úkaz zároveň hájit nebo zamlčovat jen proto, že se projevuje doma, v mém systému. Zastánci dvojí morálky a dvojího měřítka všude na světě smýšlejí ovšem zcela utilitárně. Nejde jim o to, co je dobré a co špatné, co je pravda a co není pravda, nýbrž o to, co je k užitku jim a myšlenkám, které zastávají. [...] Protestuji proti juntě, která se objeví na jevišti vždy, když zlým postavám dojde text. Protestuji proti jejím známým i tajným spolučinitelům, protestuji proti torpedování životně důležitého pokusu —o uskutečnění sociální revoluce bez krveprolití. Bude to zase stát krev, mnoho krve, a 397 [pageend17]nejen v Chile. Tento protest je však částí mého jednotného postoje vůči světu a době, který mne nutí protestovat zároveň proti tomu, že v mé zemi, která není ohrožována ani buržoazií ani sousedy, vládne v kultuře výjimečný stav, že tady tucty umělců nesmí pracovat, a stovky knih se posílají do stoupy. Byl jsem jednoznačně i proti věznění Angely Davisové nebo řeckých komunistů, socialistů a vlastenců; jen jsem neměl možnost hlasitě protestovat. Z téhož důvodu, i kdybych měl sdílet jejich osud, nemohu však nikdy schvalovat, nebo k tomu mlčet, že i u nás jsou zavíráni lidé, jejichž názory se příliš neliší od názorů lidí výše uvedených. Jak bych se mohl smířit s tím, že v naší uvědomělé zemi mají političtí vězňové dokonce tvrdší režim, než kriminální zločinci, a že pro ně neexistuje amnestie. Tu jsem dokonce připraven vznést upřímnou prosbu : Vážení soudruzi, dovolte aspoň, aby se tito lidé mohli ve vězení učit, aby mohli psát, vzájemně se navštěvovat a komunikovat se světem, jako směla Angela Davisová, a jak to u nás smí ti, kdo kradli veřejný majetek nebo obtěžovali nezletilé dívky. A především, vážení soudruzi, nenechte je sedět celé tři, čtyři roky nebo šest let. Všichni přece víme, kolik lidí už muselo být rehabilitováno. [...] Podat svědectví pravdy Před vánocemi Husákův režim pustil z kriminálu necelý tucet politických vězňů. Tedy asi třetinu známých případů „legálního“ postihu politického nesouhlasu. Byl to věru skromný dárek pod stromeček, ale aspoň pár rodin v Brně oslavilo trochu radostnější svátky. Obvyklá „vítězná“ výročí v novém roce poskytují formální možnost amnestie pro všechny ostatní, známé i neznámé vězně. Někteří z nich mají ostatně už tresty téměř odpykány. Ale i tak jejich propuštění by uzavřelo aspoň jednu tragickou kapitolu v normalizační knize Gustáva 398 Husáka. A tak by také generální tajemník KSČ splnil jedno ze svých novoročních předsevzetí, která tak opatrně ale přece jen formuloval v rozhovoru s pražským dopisovatelem Reuterovy tiskové kanceláře. A opět, nad tím vším, otázka : má politická opozice v těchto vystrašených, represivních, ale také mstivých režimech nějaký smysl ? Polský marxistický filosof Leszek Kola- kowski, žijící nyní v Oxfordu, klade si tuto otázku v předmluvě k výboru z článků a projevů Alexandra Solženicyna (vydaném v nakladatelství pařížské Kultury), Má za to, že tato otázka má svůj zdroj v nepochopení (na Západě) širšího zápasu, který vedou Solženicyn, Sacharov a všichni ostatní. Je totiž veden nikoli jen za budoucnost sovětské, ale také za budoucnost západní společnosti. Bud tomuto hlasu porozumíme všichni, anebo rovněž všichni dříve nebo později zaplatíme za to, že jsme z mravní otupělosti nebo z lenosti jej slyšet nechtěli. Neboř ,,je to hlas, podávající svědectví pravdy v dobách veliké lži“. • Ve jménu pokroku V květnu 1960 bylo v Karlových Varech slavnostně otevřeno Muzeum Karla Marxe. Najdeme tam různé dokumenty o Marxově pobytu v západních Čechách. Některé zajímavé a aktuální materiály tam však scházejí. Snad by bylo vhodné tomuto muzeu navrhnout jejich doplnění. Karlovarské muzeum by nemuselo dokumentaci namáhavě shánět, udělal to za něj Institut J. G. Herdera v Marburgu. Není to nezajímavá četba. Napřed ale je třeba poopravit malou nepřesnost : mluvíme o Marxovi, ačkoliv je třeba spolu s ním uvést jeho spolupracovníka a mecenáše B. Engelse. Jedná se totiž o citace z úvodníků a komentářů, které vycházely v letech 1848-9 v listě Neue Rheinische Zeitung a jejichž společnými autory byli oba „zakladatelé vědeckého socialismu“. Engels se zabýval převážně otázkami [pageend18]filosofického zaměření, takže obecně politické úvahy je možno připsat především oné osobnosti, jejíž muzeum v Karlových varech je povinným poutním místem žáků, stranických a jiných škol. Začátkem roku 1849 (4. ledna) stálo v úvodníku obou salonních revolucionářů toto : „Do ministerstev jsou jmenováni sami Rusíni, Chorvati a Češi. Důkaz, že Rakousko, aby bylo odněmečtěno a od- maáarštěno, je stále více chorvatizováno, čechizováno a porusínštováno, anebo — což je totéž — rusifikováno. Člověk už vidí přicházet okamžik, kdy bude učiněn pokus, shnilou celkovou monarchii ještě jednou zaplátovat slovanskými bestiemi.“ O týden později vyšel komentář adresnější, šlo v něm tentokrát vlastně pouze o Čechy. Takto se v něm reagovalo na politické požadavky českého zastoupení ve Vídni, tzv, „Slovanské lípy“ : „Dřívější usnesení vyjadřují právě jen tuto nacionální nenávist a českochorvats- kou tak říkajíc slovansko-demokratickou hloupost. V téhle českochorvatsko-slo- vansko-demokratické oslovině tvrdila naposled Slovanská lípa, že jen ve Vídni žije čistých 60 tisíc Čechů a žádala pro ně ve všech směrech nejpošetilejší nacionálně kastovní separatismus. Nic nemůže být zastáncům absolutismu žádoucnější než tato slovansko-demokratická oslovina a zlovolnost.“ Kreatury Hned další den si klasikové marxismu pospíšili doplnit svůj komentář kritikou novoročního shromáždění Slovanské lípy na Žofíně. Mluví se zde o „slovansko- demokratickém chování, které je tím směšnější, že právě tato Praha je po pravdě německá a kde se tedy češství jako samostatná lidová moc teprve v poslední době vymýšlí. Všichni pánové Češi mluví zpravidla lip německy než česky, o čemž se člověk může evidentně přesvědčit už v říšském sněmu. Většina z těchto pánů není nic víc než kreatury á la Palacký a Rieger, kteří se naplňují protiněmeckým jedem a nedokáží nic jiného, než nahrávat absolutismu do ruky“. V novoročním čísle, dva týdny před tím, se mluví o Chorvatech, Pandurech, Češích a jiném neřádu ...... (ahnliches Lumpen- gesindel). V polovině ledna použili klasikové pro označení Slovanů dvakrát výrazu „slovanští barbaři“, což je vede k závěru, že „aliance MaJarů a rakouských Němců byla nezbytností“. České nároky na samostatnost vyřídil syn šlechtičny s továrníkem mnohem hravěji: „Češi, k nimž se dokonce chtějí počítat i Moravané a Slováci, ačkoliv se od nich jazykově a historicky liší, neměli nikdy historii. Jenom na okamžik se emancipovala česká národnost a vytvořila velkomoravskou říši, aby se potom okamžitě podrobila a nechala se pět století házet sem a tam jako míč mezi Německem, Madarskem a Polskem. Potom přišly Čechy a Morava definitivně (!) k Německu a slovenská krajina zůstala u Maáarska. A tato historicky vůbec neexistující národnost' si chce dělat nároky na samostatnost ?“ Rozpad Rakousko-Uherska odmítali klasici už předem : „Opravdu, postavení Němců a Maáarů by bylo velice příjemné, kdyby se rakouským Slovanům dopo- mohlo k jejich tak zvaným „právům“ 1 Mezi Slezskem a Rakouskem by byl vklíněn nezávislý český stát, východní Rakousko a Štýrsko by byly odděleny jihoslovanskou republikou od své přirozené výchozí trasy, od Adriatického a Středního moře, jih Německa by byl rozkouskován jako krysami ohlodaný chléb ! A to všechno jako dík za to, že si Němci dali práci civilizovat tyhle umíněné Čechy a Slováky, zavést u nich obchod, průmysl, výnosnou orbu a vzdělání !“ Nedostatek revolučnosti Dost podobných citátů — bylo by možno posloužit dávkou mnohonásobně větší. Spíše bude zajímat, čím jsme vyvolali takovou zavilou nenávist. Vysvětlení je 399 [pageend19]jednoduché : nebyli jsme dost revoluční „Bombardování města jako je Praha by v každém jiném národe vyvolalo neuhasitelnou nenávist proti utlačovatelům. Co udělali Češi ? Líbali bič, kterým byli až do krve dresírováni, přísahali nadšeně na vlajku, pod níž byli jejich bratři rozválco- váni a jejich ženy zhanobeny. Pražské pouliční boje byly bodem obratu pro rakouské demokratické panslavisty. Za vyhlídku na svou mizernou ,národní samostatnost1 prodali demokracii, revoluci, centru rakouské monarchie k systematickému uskutečnění despotismu v srdci Evropy. A za tuto zbabělou nízkou zradu se jednou Slovanům krvavě pomstíme.“ Tato slova padají pouze na hlavu movitějšího klasika : jsou z Engelsova článku, v němž se ve dnech 15. a 16. února 1849 ostře polemizovalo s Bakuninovou „Výzvou Slovanům“. Také článek „Madarský boj“ z ledna 1849 je obecně přisuzován (např. Maehringem) Engelsovi, ale sotva vyšel bez požehnání jeho staršího bosse. Najdeme v něm ještě ostřeji formulovanou myšlenku : „Při prvním vítězném povstání francouzského proletariátu, který se Ludvík Napoleon pokouší vší mocí vyprovokovat, osvobodí se rakouští Němci a Madaři a pomstí se krvavě slovanským barbarům. Obecná válka, která pak vypukne, rozbije tento zvláštní slovanský svaz a zničí všechny tyto malé tvrdohlavé (stierkdpfig) národy až do kořene. Nejbližší světová válka dá zmizet s povrchu země nejen reakčním třídám a dynastiím, ale i celým reakčním národům. A také to už je pokrok.“ Ejhle, taky pokrok ! Humanistický ? L. P. (Solingen ) A ruky políbení... Začátkem léta 1973 světové magazíny přinesly fotogragii L. Brežněva jak líbá ruku paní Brandtové. Tato a podobné fotografie z jeho velké cesty do USA, Spolkové republiky a Francie jsou symbolická : SSSR potřebuje moderní technologii, techniku, spotřební zboží. Brežněv se vydal na Západ na nákupy skryté za politická jednání. Aby získal co nejvíc, uplatnil veškerý svůj „slovanský šarm“, v to počítaje polibky rukou manželek západních státníků. Snaha SSSR o zachování dosavadního postavení světové velmoci se nutně projevuje i v jeho zahraničně-obchodních vztazích. Postavení velmoci musí být v prvé řadě zajištěno silným vnitřním ekonomickým potenciálem. Stálé hospodářské potíže nebezpečně narušují sovětské ambice : chemický a elektrotechnický průmysl je nedostatečně rozvinut, průmysl i zemědělství stále zápasí s nízkou efektivností, nebyl splněn 8. pětiletý plán v důležitých odvětvích (výroba cementu, elektřiny, nesplněné investice). Příčiny těchto potíží jsou asi v podstatě dvě : • samotný ekonomický centralistický model • vnitřní politicko-sociální klima které se konkrétně projevuje vzrůstajícími potížemi v kádrové politice a při zapojování mladé inteligence do výrobního procesu. Jednou z možností jak vyřešit tuto situaci jsou obchodní vztahy se zahraničím, v prvé řadě dovoz. Ovšem volba obchodních partnerů není jednoduchá, je otázkou orientace sovětské zahraniční politiky. Vzájemné soupeření mezi socialistickým a kapitalistickým blokem pochopitelně ovlivňuje obchodní kontakty. Tak například embargo na vývoz do socialistických států pod názvem „COCOM“ je stále v platnosti. Zde pochopíme význam nové orientace de Gaullovy zahraniční politiky, která 400 [pageend20]dovolila socialistikým státům navázat širší obchodní vztahy s Francií. Konečně snahy generála o odpoutání Francie od Severo-atlantického paktu nacházely na Východě podporu : tato politika odpovídala jeho zájmu — narušit integritu západní Evropy. V roce 1968 byla Francie největším západním vývozcem do SSSR. V následujících létech byla předstižena západním Německem, Japonskem a Itálií. Francouzská zahraniční politika, která sleduje cíl „být zadobře se všemi,“ napomáhá vytvořit podmínky pro dobré obchodní vztahy. Francie je proto vhodným příkladem pro rozbor orientace sovětského obchodu se Západem. Francouzský vývoz (v 1000 FF) do 1970 roc. států : 1971 1972 SSSR 1 517 1 419 1 718 Rumunsko 455 616 682 Polsko 450 466 766 NDR 331 521 703 Československo 316 350 323 Bulharsko 265 267 143 Maclarsko 295 402 456 Struktura sovětských nákupů ve Francii zcela odpovídá vnitřní ekonomické situaci a celkové tendenci sovětské ekonomiky, t. zn. nákupy jsou zaměřeny na investiční zařízení a na celé výrobní komplexy (klíč na ruku). Největší objem představují tyto skupiny výrobků : 1) Hutnické výrobky, jejich vývoz do SSSR se ztrojnásobil mezi roky 1967 a 1968 (235 miliónů franků v roce 1970). 2) Stroje a strojírenská zařízení, jejich vývoz se zdvojnásobil od r. 1968 do r. 1969 (426 miliónů franků v roce 1968). 3) Elektrotechnická zařízení, optické a měřící přístroje, jejich vývoz se ztrojnásobil od r. 1967 do r. 1970 (105 miliónů franků v roce 1970). V roce 1968 se francouzský vývoz zvýšil nebývalým způsobem — 0,65 % . Podíl investičních zařízení na celkovém vývozu se pohybuje mezi 55 až 60 %. SSSR nabízí Francii účast na využití a těžbě jeho přírodního bohatství. Nej známější a také „nejzajímavější“ jsou tyto projekty : • Výstavba továrny na výrobu tekutého plynu (Gazocean) kolem roku 1975 • 2 továrny na celulózu v Oust-Iiinu na Sibiři (kapacita 500 tis. tun každá) • Využívání módných ložisk „Udok- chan“ na Sibiři (výstavba po r. 1972) • Využívání nikelných ložisk „Buruk- stal“ na Uralu (tato investice představuje 100 miliónů dolarů). Druhou částí sovětských nákupů — a také částí nej efektivnější — je dovoz „mozků“. Francouzské technické kádry se mají účastnit na modernizačním programu sovětského lehkého průmyslu (bylo již vytvořeno 13 pracovních so- větsko-francouzských skupin pro průmysl), při využívání atomové energie, v kosmickém výzkumu, při výstavbě barevné televize a v lékařské vědě. Sověti chtějí rovněž vytvořit společné plánování a programování investiční činnosti v SSSR. Francouzští experti se mají podílet na vypracování plánů na 5 až 15 let. V souvislosti se strukturou sovětských nákupů je třeba mít na mysli jejich vliv na samotnou vnitřní situaci v SSSR. Dovoz bezpochyby ovlivňuje ekonomickou situaci ve státě. V druhé řadě pak následuje efekt sociálně-politický, ekonomická situace ovlivňuje situaci politickou ve společnosti. Současná vnitřní politická situace v SSSR je nejlépe charakterizována postavením a životem jeho inteligence, v prvé řadě životem její umělecké složky, básníků, spisovatelů, herců. Rozpor mezi umělci a vládnoucím aparátem představuje zároveň rozpor mezi obyvatelstvem a tímto aparátem. Tyto rozpory nabývají formy politických procesů organizovaných proti sovětské inteligenci. Kritika pronášená sovětskou inteligencí je příliš nebezpečná samotným základům komunistického režimu, který od srpnové 401 [pageend21]intervence do Československa nemůže popřít svou otevřenou totalitní formu. „Zpráva Sacharova“, otce sovětské atomové pumy, vykresluje současný stav sovětské společnosti a upozorňuje, kam až může dojít rozpor, který existuje mezi vládnoucím aparátem a inteligencí. Perzekuce Sacharova, Bukovského, Amar- lika, Rostropoviče jen doplňuje stupeň rozporu mezi inteligencí a režimem. Na jedné straně vládnoucí aparát je nepřátelský k inteligenci, která odmítá být ovládána totalitním způsobem. Aparát se proto snaží vyloučit na nejvysší možnou míru inteligenci z procesu řízení společnosti. Na druhé straně je to však inteligence, která je schopna přinášet nové poznatky o životě společnosti, analyzovat je a předkládat návrhy na řešení daných situací. Řízení společnosti se neobejde bez inteligence. Konkrétní výsledek je na př. nesplnění 8. pětiletky — kádrové potíže hrály základní roli. Jakým způsobem řešit toto dilema ? Na jedné straně snaha o vyloučení „odbojné“ inteligence ze života, na druhé straně výrobní proces a život společnosti se bez inteligence neobejde. Dovoz mozků Možné řešení se nachází v „dovozu mozků“, t. zn. v dovozu licencí, projektů, v účasti zahraničních expertů. Takto dovezená inteligence, takto dovožené mozky jsou zcela neutrální k vnitřní politické situaci a k vládnoucímu režimu. Takováto inteligence je pravým vysněným ideálem všech totalitních režimů — inteligence, která používá svých schopností pouze k výkonu příkazů aniž by pronášela kritiky těchto příkazů, aniž by dokonce vytvářela opozici vládnoucí vrstvě. Vrátíme-li se k požadavkům kladeným SSSR na dovoz z Francie (na dovoz ze Západu) zpozorujeme, že struktura tohoto dovozu odpovídá naší úvaze — odpovídá možnosti vylučování sovětské inteligence z řídícího procesu. Účast zahraničních expertů dovolí vyloučit sovětské odborníky aniž by to přineslo 402 ztráty v hospodářství; sovětský režim by tak našel účinný prostředek jak deprimovat odbojnou část inteligence. — Tímto vylučováním ovšem sovětská inteligence ztrácí ty nejúčinnější prostředky boje za změnu režimu, změnu nemůže prosazovat samotnou svou prací. Podobnou situaci zpozorujeme i v ostatních satelitních státech. Klasickým příkladem je Československo, které „dováží“ polské lékaře, jugoslávské techniky a dělníky zatímco část inteligence vyhozená z práce po čistkách po roce 1968 marně shání práci i jako manuální síla. V hospodářské spolupráci mezi západním a východním blokem je nutno vidět i jejich vnitřní sociální a politické problémy. Východní blok zadává objednávky které přinášejí nemálé výsledky západním podnikům (7 miliard franků pro Francii od SSSR). Komunistický stát tak přispívá zisku kapitalistického podniku. Kapitalistický podnik naopak dovoluje upevnění totalitní moci cestou zvýšení ekonomické úrovně. Možné politické následky hospodářské spolupráce Východ-Západ jsou plně potvrzeny : uvolňování mezinárodního napětí, obchodní jednání jsou doprovázena zesílením policejní a byrokratické represe. Je to takřka absurdní výsledek procesu zbližování. Tato sílící represe přinutila Sacharova a Solženicyna k akci. I přes osobní nebezpečí která jim hrozí, varují svět a vystupují na obranu pronásledovaných spoluobčanů. Ve svých prohlášeních zdůrazňují, že právě ekonomická pomoc Západu může mít neblahé následky : Západ umožní současnému režimu vybudovat ještě silnější vojenskou sílu a zesílit represivní režim. Západní svět je bezbranný proti nekontrolovatelnému byrokratickému aparátu. SSSR nedává záruky jak této pomoci bude využito. Brežněv však nutně potřebuje zajistit ekonomickou prosperitu. Toto bez reforem ekonomických a politických není možné, ovšem reformy jsou nebezpečné režimu. — ch — (Paříž ) [pageend22]články TŘI DOPISY PANÍ PALACHOVÉ *** (Praha) Vážená paní! Den před dnem činu byl s Vámi a s Jiřím a s jinými příbuznými na pohřbu v Libiši, nedaleko od VŠetat. Pochovávali jste Vašeho bratra, Janova strýce Ferdinanda Kostomlatského. Evangelický venovský pohřeb. Někdo říkal, že Jan plakal. Lítost nad smrtí oblíbeného strýce ? Představa zítřejšího činu ? Či ho rozechvěla knězova slova o prorocích, kteří vírou přemohli královské říše, vykonali spravedlnost, obdrželi sliby, zavřeli tlamy lvům, uhasili moc ohně, unikli ostří meče, nabyli síly ze slabosti, osvědčili se silnými ve válce, zatlačili šiky cizinců. Slova o tom, že ženám se vrátili někteří mrtví vzkříšení. O tom, že jiní byli lámáni kolem a nepřijali osvobození, aby dosáhli lepšího vzkříšení. O tom, že jiní se podrobili zkoušce výsměchu a bičování, ano i pout a žalářů. O tom, že byli ukamenováni, útrpným právem vyslýcháni, rozřezáni, zemřeli rozsekáni mečem, toulali se oděni ovčími rouny a kozími kůžemi, strádali, zakoušeli útisk a násilí. O tom, že lidé, jakých svět nebyl hoden, bloudili po pouštích, horách, jeskyních a doupatech země... Bylo pozdní odpoledne, lednová středa. Domů jste se vrátili navečer. S Vámi Janovy dvě tety. Pojedl a poprosil, abyste ho vzbudila v půl šesté ráno, že musí do Prahy. A zakrátko odešel k sobě nahoru, do svého pokojíku. Nezašla jste tam? Neviděla jste, co dělal ten poslední večer ? Sousedi říkají, že se tam dost dlouho svítilo. Vy jste seděla s Janovými tetičkami a povídaly jste si ve třech. Možná ještě o odešleném bratru Ferdinandovi. Možná o denních starostech... ten večer již každé z Vás přirozeně překryla událost následujícího dne. Možná, že Jan stál u okna a díval se do té opuštěné uličky a poslouchal jak nedaleko jezdí vlak. Ráno vstal jako vždycky, když jste ho v půl šesté vzbudila do zimní tmy. Trochu posnídal. Vzal si kousek chleba na svačinu a čtyři hrušky. A ještě jste si připomenuli, že za ním na druhý den přijedete do Prahy, abyste koupili klobouk. Pak jste ulehla v kuchyni, protože bylo příliš ještě brzy. Janovy tetičky spaly ve vedlejším pokoji. Šeptali jste. 403 [pageend23]Jan posnídal a potom se Vás zeptal: ,,Maminko, máme doma dopisní papír ?“ A Vy jste řekla : „Ano, vedle, ale tam ještě spí tety“. Na to on : „Ale tak to koupím na nádraží“. Vy jste se ještě zeptala : „Komu chceš psát ?“ A na to on : „Ale, maminko ...“ To bylo všechno. Ještě Vás pohladil a odešel. Nic zvláštního. Všechno jako jindy. Za chvíli zatukal na dveře. Vrátil se : „Zapomněl jsem si klíče od koleje.“ Vzal si je a zavřel za sebou. Šel na nádraží. Bylo chladné, nepříjemné ráno. Potkal pár lidí, jdoucích do práce. Ve vlaku usedl — a jel na místo činu. Míním tím Prahu jako takovou ne ještě to konkrétní nahoře na Válavskcm náměstí. Z nádraží jel tramvají ulicemi probuzené Prahy. Až do blízkosti železničního mostu na Spořilově. Do studentské koleje. Nevlídné nízké baráky — asi po stavbařích — tu zůstaly. Na cimře kluci ještě spali. Když se probudili, Jan seděl na svém lůžku a něco psal. Když bylo asi půl jedenácté, vzal si do aktovky nějaké věci, nasadil si čepici. Řekl : „Ahoj, kluci “. A odešel. Od té chvíle se neví, co dělal. Snad někde v policejních v archivech je zapsáno, co se podařilo úsilovným pátráním zjistit. Kudy jezdil, kudy chodil, co a kde kupoval. Toho dne Rudé právo na první stránce otisklo prohlášení předsedy vlády Oldřicha Černíka pod velkým titulkem : Situace se uklidnila. Několik minut po půl čtvrté odpoledne v prostoru pod Národním muzeem v horní části Václavského náměstí se chodci setkali se zcela neobyvklým jevem : v tomto prostoru v tuto dobu proběhl hořící předmět. Zpráva : Sám sebe polil benzinem z bílého kbelíku z umělé hmoty. A sám se zapálil. Nemocnice, umírání, pohřeb. Zpráva : Zůstalo po něm : 1. jedna černá aktovka z umělé hmoty s patentními uzávěry, 2. jeden obnošený baret, 3. jeden pár pánských kožených tmavých rukavic (obnošené, každá rukavice jiná), 4. jedna šedá vlněná šála, 5. jeden černý konflík našitý na vzorku tmavé látky, 6. jedna propisovací tužka — modrá s vyrytým nápisem Sparta-Praha, 7. jeden zavírací kapesní nůž — obyčejný plechový, 8. jeden opotřebovaný kartáček na zuby — oranžový, 9. dva hřebeny z umělé hmoty, starší, béžové barvy, 10. jedna fotografie ženy, pravděpodobně svatební fotografie, 11. jedna peněženka, kožená černá s oddílem na kovové a papírové peníze s částkou 9,90 kčs, 12. jedna náprsní taška z černé uměle hmoty, ve které se nachází ... 404 [pageend24]13. jeden výtisk Listy, týdeník čs. spisovatelů ze 16.1.1969, 14. učebnice němčiny 15. učebnice latiny, 16. jedny boty, zvané „pohorky“ 17. jeden kabát černý — lamino. V obdivu Vás ... Milá pani, nikdy nepomyslel, že to, co učiní, bude mít takový ohlas. Jinak by přece ve svém z posledních dopisů nežádal svého kolegu, aby uveřejnil prohlášení Pochodně číslo 1 v jednom zapadlém studentském časopise. Když ho přivezli do nemocnice, do speciálního oddělení pro popáleniny v Legerově ulici, prohlásil : ,,Nejsem sebevrah “ Od onoho čtvrtečního odpoledne žil ještě tři dny. Sedmdesát dvě hodiny. Jsou-li měsíce, týdny či dny rozhodování k tomu činu prvním aktem dramatu, potom těch dvaasedmdesát hodin jsou aktem druhým. O niterném procesu v Palachově vědomí z prvního aktu se můžeme pouze dohadovat. O procesu z druhého aktu přece jen něco víme. Laik pouze tuší, odborník ví, co znamená, když je osmdesát procent organismu popáleno. Jan ošetřovatele udivoval tím, že byl po celých dvaasedmdesát hodin klidný, nesmírně trpělivý a ani jednou si nezanaříkal. Ani na chvíli neselhal. Ani v blouznění neprozradil, co nechtěl prozradit. Víte, některé velké a slavné lidi, o nichž se některých říkalo : Hrdina!, jsem poznal osobně, o některých jsem četl či slyšel. A každý ten hrdina měl v sobě určitou dávku samolibosti, ješitnosti. Jan nebyl hrdina. At jsem o něm přemýšlel z které chtěl strany, jemu šlo o všechno možné, jen ne o jeho slávu. Kdyby bylo zůstalo při anonymní Pochodni číslo jedna stačilo by mu. Věděl, že se o něm musí vědět, že se o něm musi mluvit, že se zpráva o jeho činu musí rozšířit—jinak by to všechno nemělo smysl. Jinak by to byla sebevražda. V nemocnici se hlavně zajímal o ohlas svého činu. Museli mu číst, co píší noviny. Měl radost, že to mělo takový ohlas. Ale taky se ptal : „To je málo, a co vláda? Ta musí něco udělat.“ A potom se mnohokrát ptal, zda vláda učinila nějaká opatření. Ohlas ano, ,,to je všechno hezké, ale jestli se něco stalo ve smyslu požadavků ?“ Mnohdy jakoby nevěřil tomu, co se mu z novin čte. Chtěl to vidět. Měl strašně oteklé oči. Zůstaly mu jen nepatrné štěrbinky. A jimi se díval na nastavené noviny, kontroloval přečtené. Taky řekl, tiše, jak mu dovolovaly ožehlé hlasivky : „V dějinách přichází okamžik, kdy se něco musí stát.“ Anebo jindy : „Proti zlu se musí něco dělat, bojovat takovými prostředky, jaké jsou.“ 405 [pageend25]Proto nestačilo se polít benzinem a zapálit, aby tento čin vešel do vědomí světa, aby se stal součástí historie. To je jen technika. A ta vešla do vědomí světa jen proto, že byla ve službách myšlenky, ve službách protestu. Lékaři snad každému, kdo je u konce říkají, že je naděje. A tak mu lhali, že přežije. Ale on věděl, že zemře. „Počítal jsem, že přežiju — ale nevylučoval jsem smrt.“ A jindy zašeptal: „Já vím, je to strašné, ale muselo to být.“ A jednou prohlásil : „Ve Vietnamu to pomohlo.“ O svém činu hovořil jako o „akci“. Mnohokrát pravil, že akce musí být dokončena. Uchoval si klid, bez sebelítosti. Bez chvilky zaváhání věrný svému rozhodnutí a svému činu. Až do konce. Vás ... Milá paní, Nikdy jsem neměl rád ty čítankové životní příběhy. To nej horší, co by se Janovi mohlo stát, kdyby se o něm psalo jako o ztělesněné dokonalosti. „Jan Palach je student s rozdílným prospěchem v různých předmětech. Patří k výborným žákům v dějepisu, zeměpisu, biologii a chemii, má znalosti z četby a mimoškolního studia, dobrou paměí a značný všeobecný rozhled. V předmětech, které ho zajímají, je velmi aktivní i snaživý. Největší zájem projevuje o dějepis. Zajímá se nejen o historii, ale i současný vývoj spojený zejména se současnými politickými událostmi. Je aktivní při hodinách občanské výchovy. Proti výbornému prospěchu v naukových předmětech je jeho prospěch z cižích jazyků velmi slabý. Je členem ČSM a třídního výboru, kde zastává funkci politickovýchovného referenta.“ Tak ho posoudilo mělnické gymnázium. A přece některé kantory zaujal — i ve Všetatech i potom na gymnáziu. Čím zaujal tedy kantory ? — Jeden z nich, všetatský, to vyjádřil takhle : „Jan nám kladl nepříjemné otázky, bezelstné, otevřené“. A jiný : „Naše ředitelka na něho hubovala v 9. třídě, protože se ptal na „choulostivosti“. Když ho vyučování nebavilo, klidně si četl pod lavicí, ale nijak nápadně se s tím neskrýval. Nikdy nešprtal, co ho bavilo, prostě se o to zajímal a chtěl o tom vědět víc. Po Janově činu o něm řekl jeden mělnický profesor : Věřím, že svůj čin utajil, protože nejednal z pózy. A věřím, že to dělal klidně, z hlubokého přesvědčení, že jde o správnou věc. Kdo je schopen povědět o Vašem Janovi, jakou představu světa měl ? Ti, kteří s ním mnohokrát diskutovali, říkali lecos. Jeden : Často mluvíval o Marxovi. Říkal o něm, že to byl génius. 406 [pageend26]Druhý : Měl dvě základní zásady — skalní všelidství, rovnost lidstva; a byl mu nesnesitelný jakýkoli náznak rasismu. Třetí : Byl pro jakýsi demokratický socialismus, který u něho nebyl spojen s kultem Dubčeka. Čtvrtý: Často mluvil o svobodě slova a shromažďování a dovolával se Marxe. Pátý : Byl proti jakémukoli bezpráví. Jan sám po sobě zanechal pětistránkový „traktát“. Tento kompilační pokus o vysvětlení světa je jediným soustavným souhrnem myšlenek, které Jan přijal. Napsal jej někdy na podzim v roce 1968. Čteme v něm : „Moje tvrzení, že nerovnovážný vztah mezi rozumovou a citovou oblastí (kvantitativní a kvalitativní) může vést k zániku lidstva, se pravděpodobně zdá přehnané. Na podepření svého núzoru bych chtěl citovat muže, jehož schopností si čtenář váží rozhodně víc než mých a dle toho bude výrok soudit. Nuže od slov k citátu : ... člověk je jako tříleté dítě, kterému dali nůž ... řekl A. Einstein o člověku a jeho vztahu k atomové bombě. Ale co je to atomová bomba? To je pouze jeden ze stupňů vědy a techniky.“ Z toho vyvozuje „nutnost přeměny lidstva. Lidé namítají, že pravděpodobnost III. světové války je malá, ale zapomínají, že ona pravděpodobnost stále vzrůstá. Zvyšuje se počet vlastníků atomové bomby, existují okamžiky, kdy svět skutečně stojí na pokraji světové války.“. A pokračujem : „Lidstvo stojí na scestí, jeho existence je v jeho vlastních rukou a přeměna vědomí (myšlení lidstva) je jedním z nezbytných předpokladů dalšího lidského bytí. Jinak obrovské síly, jež člověk vybudoval, zničí svého tvůrce, je to proto nutné, protože pouze uvědomělé lidstvo (sebeuvědomělé jako celek) je schopno vyřešit základní rozpory dnešní společnosti (politické, ideologické, sociální a kulturní). Po překonání rozporů a až se lidstvo vyrovná se sebou samým, nastoupí cestu mnohem prudšího rozvoje než dnes. Po počátečním zpomalení růstu v některých zemích a stagnaci životní úrovně, kteréžto změny by byly vyrovnáváním životní úrovně celkově, by lidstvo přešlo do řádově vyšší etapy vývoje. V této etapě by lidstvo vystupovalo jako integrovaný, homogenní celek vyznačující se prudkým rozvojem myšlení, realizací gigantických projektů ... Tomuto sjednocení však brání politické, ekonomické, ideologické a jiné překážky. Ale lidstvo chce-li žít, musí integraci uskutečnit.“ Jakou cestu vidí ke sjednocení lidstva? „Především je třeba vytvořit takový systém hodnot, které by byly všeobecně uznávány (takový systém v nejvypracovanější podobě existuje v Evropě a evropský systém hodnot by se také mohl stát základním východiskem při vytváření všeobecného systému hodnot, protože vychází z principů demokracie a humanismu). Dále je třeba rozšířit styky mezi zeměmi formou výměn, turistiky, přesunů pracovních sil atd. Účelem by zde bylo rozšíření a upevnění, po případě doplnění obecného systému hodnot v mezilidských vztazích, což by mělo vést k internacionalismu, tj. odstranění šovinismu, rasismu aj (mimo jiné je třeba nastolit rovnoprávnost ve vztahu mezi ženou a mužem).“ 407 [pageend27]Jana vždy zajímala myšlenka obrody lidi. Snad proto ho tak na Štěpána rozechvělo kázání evangelického faráře. Kněz kázal na motiv Janova evangelia 18,37 : ,, Já jsem se k tomu narodil a k tomu jsem přišel na svět, abych vydal svědectví pravdě. Každý, kdo je z pravdy, slyší můj hlas.“ Po kázání kněz hovořil s mnohými. I s Janem. Svěřil se knězi, že ho upoutávají velké postavy našich dějin, že ty jsou důležité i pro dnešek, důležité pro národní sebevědomí. A poznamenal, že by i církve měly mít buditelské poslání. Měly. A nejenom církve. V hluboké úctě Váš... FOND ČESKOSLOVENSKÉ SOLIDARITY podporuje pronásledované odpůrce okupačního režimu v Československu. Příspěvky posílejte šekem : Konto Tschechoslowakischer Solidaritátsfonds Nr. 57730-5 Bank Leu Bahnhofstrasse 32 8000 Zurich (Švýcarsko) složenkou : Tschechoslowakischer Solidaritátsfonds Nr. 80475 Bank Leu Nr. 57730-5 Bahnhofstrasse 32 8000 Zurich (Švýcarsko) Výbor Fondu děkuje za Vaši podporu. Korespondenci adresujte : Dr. Oldřich Dubina, 11, Bld Clichy, Paris 9 408 [pageend28]NOČNÍ ROZHOVORY SE SOUDRUHEM JOSEFEM SMRKOVSKÝM * * Zemřel v Praze 15. ledna 1974. Tyto rozpravy zapsal v Praze, v době nedávné, muž, jenž tu budiž uveden jménem Jan Teren. Uvedl je poznámkou, z níž vyjímáme: ,,Původně to měly být vzpomínky. Zdálo se mi, že člověk, který toho tolik prožil a tolik pamatuje, by neměl odejít z tohoto světa, aniž všechno pověděl. Moc se mu do toho nechtělo. Ale jednou povídá: ,Tak začnem. Ty se budeš ptát na to, co tě zajímá. Na věci aktuální i na takové ty věcné, nebo jak to nazvat. A já budu odpovídat, jak to půjde a přijde, vzpomínat nebo i s tebou polemizovat. Asi se nedovíš nic senzačního: pár myšlenek, úvah, nápadů. Jedno slibuju: nebudu kličkovat, budu mluvit zcela upřímně a otevřeně. ‘ “ Redakce ponechala hovorový ráz textu a jen na několika místech provedla škrty v pasážích, které se opakovaly. © Svědectví. Často si kladu otázku, zda neděláme chybu. Možná, že stojíme proti síle, které patří budoucnost.. Lidé se jí většinou přizpůsobují, z různých důvodů, hlavně existenčních. A my jako bychom čekali na nějaký zázrak, který náhle všechno změní. Zůstáváme na okraji událostí, na okraji všeho. Některým připadáme směšní jako zkrachovanci, kteří se spletli, kteří vsadili na špatného koně a už nejsou schopni sázku změnit. Co tomu říkáš? Hovoříš o síle, které možná patří budoucnost. Dejme tomu, že je to tak, že je to tvrzení, které odpovídá skutečnosti. Co z toho vyplývá ? Snad z toho dostat závrat, padnout na kolena a prosit o odpuštění ? Jsou dvě možnosti. Bud se přizpůsobit, se vším všudy, nebo si uchovat své názory a z nich vyplývající postoje k dané skutečnosti, k moci, která vládne. Moc, která se tu tím či oním způsobem ustavila a která zahájila ofenzívu proti společnosti, nad níž vládne, vyráží dech, vyvolává strach a vzbuzuje dojem, že je nenarušitelná a div ne věčná. A v takové atmosféře se přirozeně může zrodit i pocit, že je to síla, které patří budoucnost. Jak to v minulosti dopadlo s různými mocemi, které vypadaly a tvářily se tak perspektivně, dobře ví každý, kdo má aspoň rámcové ponětí o historii. Jedno je zcela nepochybné — nic na tomhle světě není věčné, všechno se proměňuje. Všechno je jen otázka času. Právě. Ale lidé by se chtěli dočkat ještě za svého života. Žít bez pocitu klece, do níž jsou zavřeni. Nemám právo komukoli tento pocit nebo tuhle touhu vyčítat. Je přirozená, je lidská. Ale zase, konec konců, co z toho vyplývá pro tebe, pro mne, pro 409 [pageend29]každého? Já bych se přece taky chtěl dočkat příjemné životní atmosféry, dobře dýchatelného ovzduší, pocitu, že mne nikdo neodposlouchává, nesleduje, nešpicluje můj byt a lidi, kteří za mnou chodí. Ale dejme tomu, že dojdu k závěru, že se toho už nedočkám, že je to pro můj věk, pro mou generaci nesplnitelné přání. To se proto mám změnit, mám převrátit žebříček přijatých hodnot, mám to snad dokonce veřejně vyhlásit ? Copak bych něčemu pomohl, copak bych sobě nebo svým blízkým usnadnil život ? Podívej se do minulosti. Nejednou lidé žili v zajetí moci, jejíž rozklad byl v nedohlednu. Konečně i u nás, v naší minulosti najdeš pro to mnohé příklady. Různí představitelé moci říkali : jste směšní, jste slabí, vzdejte se a pokořte, získáte tak mnohé výhody! — Ale lidé se nevzdali a nepokořili a proto si je dodneška pamatujeme a čerpáme z nich jednou poučení, jindy prostou lidskou posilu. Ovšem oni se nevzdali a nepokořili nikoli snad z nějakého estrádního exhibicionismu, z touhy lišit se, z lichého pocitu, že takhle si mohou nejlíp vydobýt slávu. Většinou to byly důvody mnohem prostší : prostě nebyli schopni vzdát se poznané pravdy a svého názoru, zrozeného z toho poznání. Trpěli jakousi názorovou tvrdohlavostí a neústupností. To jsou nebezpečné stavy. Na jedné straně úctyhodné, příkladné, vyvolávající respekt, na druhé straně však jsou podhoubím, z něhož může za určitých okolností vyrůst názorová nesnášenlivost, fanatické nazírání na věci, lidi, události, neschopnost podívat se na svět jinýma očima, očima lidí, kteří jsou v jiné situaci. Je ovšem i jiné nebezpečí v situaci tvrdohlavých a neústupných : dočkáš se někdy chvíle, kdy máš pocit, že začínáš být sám. Někteří přátelé se začnou situaci přizpůsobovat, chtějí se vyhnout potížím, životním komplikacím, touží po klidu. Zachovávají si své staré názory, zrozené ze zkušenosti a z poznání, ale říkají si je snad jen potichu, doma, když je zhasnuto, když neexistuje nebezpečí prozrazení. A o tobě vědí, že si nedáváš náhubek, že se chováš venkoncem dost přirozeně, normálně, je-li to vůbec možné; proto tě přestanou navštěvovat, aby se nevystavovali šikánám. Tehdy si začneš říkat, proč to vlastně dělám... Psychologicky ti vadí jedna věc : jsi zbaven možnosti aktivně prosazovat to své, co máš v hlavě. A tehdy závidíš spisovateli, který jak se říká, se seberealizuje na stránkách papíru. Ty nemáš nic, jen své myšlenky, jen své zásady a občas, jako já teď, jednoho, dva posluchače. Ale i to se musí vydržet, zase z toho prostého důvodu, protože není jiné východisko. A to chceš takhle vydržet třeba až do konce života? Proč ne? Já si myslím, že konec konců se v životě nejvíc vyplácí věrnost přijatým myšlenkám, které přirozeně nejsou jednou provždy dány, ale upravujeme je, vylepšujeme cestou nového poznání a cestou nových zkušeností a prožitků. Jaká je jiná cesta ? Představ si, že bych začal pod vlivem moci, která leckomu připadá perspektivní, nejdřív soukromě a nakonec třeba 410 [pageend30]i veřejně říkat něco úplně jiného, než říkám tečí. Že bych začal říkat to, co by se tak či onak líbilo dnešní moci. Ted zatím pominu, co bych v sobě prožíval já, ale co by si o mně mysleli lidé, kteří mě přece aspoň trochu znají, pamatují si mé názory a stanoviska. Co by si mysleli, kdybych jim začal tvrdit, lidičky nedá se nic dělat, tohle je nezničitelná moc, jsme příliš slabí, abychom jí otřásli, zapomeňte, co jsme si povídali ve chvílích naivního nadšení a opojení, to tehdy byly nesmyslné žvásty, rodící se ve stavu jakéhosi pominutí mysli. Ty víš, co by si mysleli. A i když si občas říkají, že jsme trochu přeháněli, jsou rádi, že jsme neústupní a tvrdohlaví tea. Třeba si to plně ani neuvědomují, ta naše tvrdohlavost je ale pro ně hodnotou, která neklame, která jim dává aspoň ždibek jistoty a určité naděje, třebaže naděje ne příliš jasné a zřetelné. Občas se setkávám s takovým názorem, podle něhož možná víc než ty a tobě podobní udělají politikové, kteří před časem měli stejné názory jako ty, ale z různých důvodů se změnili v onom dubnu šedesátého devátého a začali dělat politiku dnešní moci v naději, že se jim podaří leccos ubrzdit, leccos perspektivně usměrňovat tak, aby život lidí byl snesitelnější. Řekli si, půjdeme do toho, protože zvrat k lepšímu není možný a bude lip když tam budeme my než ti, kteří by dělali politiku, jak se říká, s kudlou v hubě. To se už dostáváme k meritu věci. Ke konkrétní naší situaci. Já rozlišuji dvě věci : jedna věc je systém, ve kterém žijeme, a druhá lidé, kteří dělají politiku. Charakterizovat systém je snadnější než lidi, kteří ten systém představují. Je to systém, který nerespektuje ani jednu z demokratických zásad — nerespektuje svobodu myšlení, svobodnou výpověd názorů, svobodnou volbu zaměstnání, svobodný pohyb za hranice, svobodný příjem informací, nerespektuje listovní tajemství, zasahuje i do lidského soukromí. A to nemluvím o možnosti volit mezi různými politickými koncepcemi a mezi různými kandidáty. Je to systém, jehož moc je neukojena, pokud neovládá všechny buňky společnosti, všechny oblasti i jednotlivcova života. Chce rozhodovat nejen o tom, co se bude v příštím roce vyrábět, co bude vysílat rozhlas a televize a tisknout noviny, jaká kniha bude vycházet, jaké výstavy budou povoleny, co budou filmaři točit, ale taky o tom, kdo pojede za hranice, třeba k příbuzným, s kým se kdo schází. Všechno sleduje, všechno zaznamenává. Já o tom něco vím, divil by ses, co všechno se sbírá v různých přihrádkách, v různých kartotékách a fasciklech o lidech na rozhodujících místech, ale i o obyčejných lidech v poslední vesnici. Tato moc ze své podstaty směřuje k naprostému a celkovému ovládnutí společnosti a přímo se třese před tím, že by se mohl šířit jiný názor než její, nemluvě o tom, že by se dokonce i o drobných komunálních otázkách rozhodovalo někde mimo tuto moc. Proto říkáme, že je to totalitní systém. A protože konec konců rozhoduje zcela diktátorsky velmi úzká, nikým nevolená skupina stranických byrokratů, říkáme, že jde o totalitní systém byrokratické diktatury. 411 [pageend31]Ale proč rozlišuješ mezi systémem a lidmi u moci? Vždytje to vlastně jedno a totéž? Už proto třeba, že mnohé z těch u moci osobně znám, vím, co si myslí, jaké jsou jejich názory právě na ten systém. A poslouchej dobře : mnohdy co do charakteristiky systému mezi námi není velký rozdíl. Jenže oni dnes jsou v takové situaci, že svůj opravdový názor musejí tutlat, přísně střežit, aby z něho absolutně nic neproniklo na veřejnost. Já jsem v situaci, že si to dovolit mohu. Ale nechci moralizovat. Podstatné je to, že sami nevěří systému, jemuž předsedají. Oni jsou u vesla z milosti cizí moci. Sami by se neudrželi. Pravda, ta jejich moc má dost rozbudovanou policii a vojsko a navíc ještě lidovou milici a dost slušnou armádu úředníků odshora až dolů do poslední obce, továrny a družstva. To všechno je pravda. Ale dejme tomu, že zítra odejdou sovětští vojáci se svými letadly, tanky, děly a samopaly a že odejdou v atmosféře, která zajistí, že se už sem nevrátí, at se děje tady co se děje. Jak myslíš, že se jejich moc udrží — navzdory policistům, vojákům, milicionářům a úředníkům ? Ty si myslíš, že by se to rozpadlo? To je slabé slovo. Ono by se to rozletělo. A sám tento fakt má svou mno- hostranou politickou roli. Ale když dovolíš, k tomu se vrátíme později. Rád bych dořekl své mínění o politicích a státnících, kteří dnes v Československu vládnou. Mnozí z nich — at už v té nejvyšší špičce, nebo ve špičce krajské či okresní — mohli klidně skončit jako já. Sovětští vládci museli přijmout ty, kteří byli k dispozici a kteří byli ochotni dělat politiku takovou, jakou oni tady potřebovali — to znamená politiku totálního ovládnutí společnosti. Většina těch, kteří to začali dělat, věděla, do čeho jde, jaký systém bude restaurovat, jak nedemokraticky a diktátorsky bude vládnout. To ale je úděsné pomyšlení: vím, že budu dělat svinstvo, že budu brát lidi pod krkem a přece do toho jdu?! Úděsné, snad. Ale uvědom si, že oni nejsou po téhle stránce první ani u nás, v naší zemi a v historii takových případů najdeš tisíce, u většiny národů. Tyto politiky v nezáviděníhodné situaci bude soudit historie; někteří vyjdou z toho jinak, než jak je dnes vidíme my, přímí účastnící toho národního dramatu. Když říkám jinak, myslím — lip. Kdybys například znal soudy lidí, kteří seděli v padesátých letech v kriminálech, o tehdejších politicích, bylo by ti nepochopitelné, že mnozí z těchto politiků vypadají dnes jinak. Nezapomeň, že s Novotným dlouhá léta dělali politiku ti, kteří v 68. roce byli populární, byli oslavováni, stali se i miláčky širokých národních vrstev. Ale pro tuto chvíli je podstatné toto : u nás vládnou lidé, kteří ve své podstatě jsou pro Moskvu nespolehliví. Ale to není nic zvláštního, stejně tak to vypadá i jinde, v okolních socialistických zemích. Ostatně se pro Moskvu objevují nespolehliví politikové i v samotných sovětských republikách. 412 [pageend32]Dejme tomu, že máš pravdu. Ale tihle vládci u nás si na moc zvykli, ta moc je nově formuje, hojí se jakékoli změny a tudíž dělají všechno, aby se nic nepohnulo, aby ke změnám nedocházelo, protože jen náznak změny v sobě obsahuje smrtelné nebezpečí pro ně samotné. A víc : tihle vládci dávájí hlídat všechny nás, kteří jsme podezřelí ne-li z opoziční činnosti, tedy aspoň z opozičních názorů. A tihle vládci taky dali desítky a stovky lidí za mříže a většinou tam dali lidi za jejich politické názory, nikoli za činnost. Přece šli do toho, aby zvládli situaci, a to znamená umlčet společnost, aby si s tou společností mohli dělat co chtějí a co potřebují. Na tom není nic divného a ani nic zvláštního, to plyne z charakteru systému. Já jsem přece neřekl, že nám vládnou páni, kteří chtějí obehrát Moskvu. Já jen tvrdím, že většina těch, kteří u nás vládnou — nahoře jako v krajích a okresech — si je vědoma, v čem vládnou. Nedělají si iluze o systému, jehož jsou nejistými pilíři. Jsou to prostě oportunisté, lidé, kteří se přizpůsobili nové, poinvazní situaci. Jejich myšlení vypadá asi takhle : proti Moskvě nic nezmůžeme, nic si nevyvzdorujeme, musíme se v základních věcech přizpůsobit a musíme vytvořit z naší země klidnou, nepodezřelou oblast, aby se tu vůbec dalo něco udělat, co by aspoň trochu bylo v zájmu národního celku. To je jejich myšlení. Proto jsem od mnohých slyšel, že my jsme fantastové, kteří chtějí prorazit hlavou zea, že naše počínání je nejen hloupé, ale i nebezpečné, protože může způsobit horší věci, než jakých jsme svědky. Moc rádi by vytvořili prosperující společnost, aby se lidem hmotně dobře dařilo, aby měli byty, auta, hodně jídla a zároveň aby byli hodní a do politiky se nepletli, pokud nejsou přímo vyzváni, například k účasti na manifestaci, na schůzi apod. Prostě vládnou nám soudruzi bez přesvědčení o správnosti marxisticko- leninské ideologie; ta pro ně jsou jen fráze, které musí při určitých příležitostech povinně mlít. A zrovna tak dobře vědí, že tahle ideologie nemá žádnou společenskou působivost, že tomu lidi prostě nevěří. Je to taková hra, jejíž pravidla všichni znají, nikdo o nich nediskutuje, kdekdo Švindluje. Doufám, že už chápeš, proč tedy rozlišuji mezi systémen a mezi těmi, kteří jej reprezentují. Prosím. Ale co je na tom dobrého ? Ty mne tímhle trochu rozčiluješ. Já neříkám, že je to dobré, já jen říkám, jaké to je, respektive, jaké vidím, že to je. Navíc, to co jsem řekl o vedoucích státnících a politicích, se netýká jenom jich. Taková situace je všude na vedoucích místech v hospodářském životě, v ministerstvech, ale i ve vojsku, v bezpečnosti, v milicích, v národních výborech, nemluvě již o různých společenských organizacích, o odborech, o svazu mládeže, o svazarmu. Prostě přesvědčených opor dnešního společenského pořádku je poskrovnu. To si troufáš tvrdit i o komunistické straně? A proč ne ? Vždyt o ní mluvím. Vždyt přece všichni vedoucí činitelé těch oblastí, o nichž jsem se tečí zmínil, jsou prakticky do jednoho členy strany. Copak u nás může být nějaký vedoucí bez stranické legitimace ? To znamená, 413 [pageend33]že stejný stav je i ve straně. Jen mluv s lidmi, kteří jsou ve straně a navštěvují schůze, jak to u nich vypadá, kolik se tam najde přesvědčených. A pokud kde jsou, tak jsou většinou pokládáni bučí za zabedněnce, nebo za primitivní naivky, kteří zaspali století. Proto ostatně mladí lidé se často radí s námi vyloučenými, zda mají vstoupit do strany nebo přijmout nějakou funkci ve Svazu mládeže, aby mohli třeba na studia. A my jim mnohdy říkáme : jistě, proč ne, hlavní je, jak se budete chovat, jak budete postupovat, jak budete jednat s lidmi, čemu budete pomáhat. Když tě tak poslouchám, tak mám pocit, že by se to vlastně už zítra mohlo všechno změnit. To snad ne. To bychom si nerozuměli. Situace zdaleka nic podobného nenaznačuje, ani nenapovídá. To jsou iluze, které mají tu zlou společenskou stránku, že snižují odolnost společnosti proti násilí, proti teroru, proti vyvolávání strachu. Iluze, které se neuskuteční, vyvolávají beznaději, bez- perspektivnost, pasivitu. Já sám pro sebe z toho stavu u nás, jak jsem se jej snažil vykreslit, vyvozuji jen jedno, o čem jsem již mluvil : že kdyby náhle ustal sovětský tlak, kdyby náhle naše věci byly jen našimi věcmi, tak to u nás všechno vyletí do povětří, tahle dnes existující moc náhle přestane existovat, protože spočívá ve své podstatě jen na Moskvě, na jejích ozbrojených silách, na jejích obrněných vozech, jak se to vždy obrazně charakterizuje. Je to moc, zvnitřku pěkně rozežraná. Opírá se o aparátníky všech druhů, ti jsou s ní existenčně srostlí — s mocí znamenají všechno, bez ní nic. Proto se jí drží. Když tě poslouchám, tak mě napadají dvě věci. Jednak, že vlastně všechno záleží na Moskvě, na stavu věci tam, na pohybu uvnitř sovětského kolosu. Když se tam nic nepohne, sotva se cokoli nadějného stane u nás. To je jedna věc. A druhá: mám pocit, že zapomínáš na proměny, jimiž celá naše společnost prochází. Na to, že si nejen ti nahoře, ti vládci z vůle Moskvy zvykají na tuto situaci, zabydlují se natrvalo, ale že se mění i sama naše společnost, že se přizpůsobuje, že si Udé zvykají, že docházejí k závěru, že se vzdorem nikam nedojdou, odsouvají starost o věci obecné na druhý plán, starají se o sebe, o svůj soukromý osud, protože mají pocit, že proti tomu velkému osudu jsou bezmocní. Nejdřív ten pohyb uvnitř naší společnosti za poslední léta : snad nejsem takové omezenec, abych pohyb ve vědomí naší společnosti, ve vědomí různých společenských vrstev, neviděl. Naopak, vlastně to je to hlavní, co mě zajímá. Je jasné, že stav naší společnosti se od šedesátéhoosmého roku podstatně změnil. A tudíž i veřejné mínění je jiné. Nemáme k dispozici výsledky výzkumu veřejného mínění, musíme se opírat o jiné zdroje, o vlastní zkušenosti, o poznatky jiných, ale i o to, co oficiální noviny a jiné sdělovací prostředky zveřejní. Nebudu připomínat jednotlivosti, i když jsou zajímavé a většinou charakteristické. Ale z našeho hlediska je základní jedna otázka : která sociální vrstva stojí za dnešním režimem, která se s ním ztotožňuje, která ho vědomě podporuje ? Dělníci ve své naprosté většině stojí proti tomuto režimu, nepokládají jej za svůj, ale naopak za nepřátelský. Družstvení rolníci jsou k němu lhostejní, jsou soustředěni na své ekonomické a sociální 414 [pageend34]problémy, na své soukromé zájmy. Technická a hospodářská inteligence pokládá tento režim za totálně nedemokratický a neodborný, ale z nutnosti pro něj pracuje, protože nemá žádné jiné východisko. Umělecká a vědecká inteligence, myslím ta, která prošla prověrkami a která tudíž má možnost pracovat, si většinou je vědoma, v čem žije, v čem pracuje, přitom pocituje občas stud, že má výsadní postavení na základě likvidace tisíců těch, kteří převážně představovali špičku ve svém povolání. Je tu potom ještě armáda různých pracovníků ve službách (obchod, řemeslo, zdravotnictví, doprava apod.) : o žádné z těchto skupin nelze říct, že je režimu nakloněna. Většinou jej nenávidí. A o mládeži můžeme hovořit dokonce jako o celku, i když je sociálně i vzdělanostně diferencovaný : všichni jsou proti. O koho se tedy dnešní moc opírá? Diktátorský režim se může udržet, a dokonce i dost dlouho bez podpory lidu; o tom rozhoduje mnoho faktorů, často i mezinárodněpolitického charakteru. Každý takový režim se udržuje u moci represí, vojskem, policií, různými organizacemi i polovojenského charakteru. To je náš případ. A potom je tu přece jen jedna společenská vrstva, mocensky velmi významná, která drží uzlová mocenská centra na všech stupních a ve všech oblastech a sektorech společenského života. To je ta proslulá vrstva aparátníků, která vzniká zvláštním druhem samoplození. Nikdo ji nevolí, nemá podporu lidu, vybírá si ji skupina těch nej vyšších aparátníků, držitelů moci. A tak to jde odshora až dolů, do obcí a do závodů a do družstev. Je to společenská vrstva existenčně a existenciálně srostlá s režimem. A i když ani tato vrstva není ideologicky kompaktní (mnozí si uvědomují, jaký to režim představují), nemůže couvnout : to by znamenalo konec těchto lidí, zbývala by jim jen lopata, ne-li něco horšího, v některých případech vězení. To jsou tedy ti straničtí aparátníci, a taky ovšem státní, vojenští, policejní, odboroví, svazáčtí atd. Jsou jich desetitisíce, možno počítat okolo čtvrt milionu : to není maličkost, zejména když si člověk uvědomí, že svorníkem, který to všechno drží pohromadě, je strach. Ale režim se pořád drží. Na první pohled je kompaktní, má jakési hospodářské úspěchy, lidé pracují, všechno více méně funguje. A přitom, podle tebe, tu není ani jeden prvek jistý. Copak tohle mohou způsobit jen ta po našich krajích jakoby bezcílně pojíždějící sovětská vojska? Nepřímo ano. Všichni si totiž uvědomujeme, že tady byla prosazena — taky v důsledku slabosti našeho vedení z roku šedesátého osmého — sovětská vůle. Kdyby tomu tak nebylo, naše společnost by vypadala jinak, její politická struktura by byla jiná, celá atmosféra by byla jiná. Všechno by bylo radikálně jiné. Ale sovětská vůle byla prosazena. A tento fakt sám vedl nejen ke změně Dubček-Husák se všemi dalekosáhlými důsledky, ale působí dál, vyvolal změny v myšlení všech společenských vrstev. Nezměnil snad jejich vztah k režimu, ale naočkoval zvláštní druh národního fatalismu. 415 3 [pageend35]Lidem se zdá, že všechno co se stalo a co je, děje se, stalo se a existuje nutně, neodvratně, zákonitě. Jinak být nemůže. A není proti tomu nejen odvolání, ale nedá se proti tomu efektivně nic podnikat. Nad tím vším, jako náladový svorník se klene strach. Když něco podniknu, když se ozvu, bude se mnou zle. Doplatím na to, doplatí na to má rodina. Minimálně existenčně, bude nám hůř, budou se nám na všech stranách mstít, přátelé se nám třeba budou opět vyhýbat, nenajdu trochu solidní práci. Prostě to prosazení sovětské vůle, které způsobilo ten mocenský zvrat, zanechalo hluboké stopy ve vědomí lidí. Zrodil se pocit, že jsme opět pouhým předmětem historického osudu, proti němuž naše vůle je bezvýznamná a zcela neúčinná. Nechali jsme se osudem převálcovat, nikoli poprvé v moderních dějinách. To jsou ty nejhorší a nejstrašnější činy naší politiky ve 20. století, protože způsobily ty nej nebezpečnější změny v psýché naší národní společnosti. S tím kalkulují dnešní mocní, ti uzurpátoři z vůle Moskvy. A tyto traumatické stavy se vydávají za vítězství strany a prezentují se jako „nadšené přijetí“ dnešního režimu československým lidem. Myslíš si, že mocní opravdu věší tomu, co o vztahu lidu k režimu prohlašují? Ti co vládnou znají stav mysli našeho lidu stejně dobře jako já. Vědí, že je nikdo nepodporuje, respektive že podpora jejich moci je ze společenského hlediska mizivá, nicotná. Ale vědí, že lid s vyraženým dechem nic proti nim přímo nepodnikne; a proto mohou tuto pasivitu vydávat za své politické a ideologické vítězství a dokonce tvrdit, že se pomýlení vracejí ke starým pravdám, že lid neoblomně stojí za (jejich) socialistickým pořádkem. Na jedné straně říkáš, že tento režim je bez perspektivy, bez lidové podpory, závislý na vůli Moskvy a že přetržení této pupeční šňůry povede k rychlému rozpadu režimu. Na druhé straně říkáš, že naše společnost není schopna učinit nic pro změnu k lepšímu, že je ve stavu jakési letargie, společenské a politické apatie. Jaké je z toho všeho východisko? To je dobře, že jsi mě zahnal do kouta. Ostatně do kouta hodně nepříjemného. Je to dilema, pokusím se na ně odpovědět politicky, nikoli teoreticky. Prostě politickou úvahou, jak taky jinak. Jsem částí domácího prostředí, a tohle prostředí nikdy příliš nevynikalo hloubkou politického myšlení či teoretizovánf. To není kritika, spíš konstatování. My jsme zkrátka v tomhle směru zaostalí. Samozřejmě ta zaostalost je důsledkem mnoha historických činitelů, o nichž sice přemýšlím, ale tady je rozvíjet nebudu. Je ale taky pravda, že tato naše „zaostalost“ působí v určitých historických momentech nějak sympaticky. Podívej se na osobnost Dubčeka, na její ohlas domácí i zahraniční. Tento člověk vyvolával na všech stranách sympatie asi právě svou „zaostalostí“, svou naivní přímočarostí, svou pseudokřestanskou prostotou. Ale o tom snad až jindy. Podívej se, před šedesátým osmým rokem, dejme tomu v šedesátém sedmém, po sjezdu spisovatelů, jaká tehdy byla situace ? Mnohým se taky zdálo, že se 416 [pageend36]nic podstatného nemůže stát, že sice došlo ke střetnutí uvnitř systému, ale společnost je tak pasivní, že k nějakému viditelnému nebo dokonce zásadnímu posunu nedojde. A za rok to bylo u nás k nepoznání. Ne abys mne podezíral z toho, že srovnávám nesrovnatelné. Nežijeme v období, které by bylo podobné sedmašedesátému roku. Připomínám to jen proto, že tehdy také naše společnost byla v letargickém, bezperspektivním stavu; zdálo se, že sama není schopna učinit nic pro změnu k lepšímu. A přece to nakonec udělala, když poznala, že se dá něco dělat a že to má nějaký smysl. Tou historickou připomínkou jsem chtěl naznačit, že letargie společnosti není konstantní, není neměnná; naopak, za jistých okolností se může zvrátit ve svůj pravý opak. A dál : historická zkušenost nás učí, že ani totalitní systém není neměnný, že na něho působí i stav společnosti i vývoj mezinárodní, že sám prochází změnami, které jsou často nepozorovatelné, ale podstatné. Mohli bychom na příklad srovnávat, jak to vypadá v různých socialistických zemích. Základní struktura zůstává, ale každý ví, že diktatura v Rumunsku je jiná než v NDR, jiná v Polsku, jiná v Československu. U nás je v tomto ohledu stav ze všech socialistických zemí nejhorší. Ale pořád nic neříkáš o východisku s dnešní situace. Každý totalitní systém se musí přizpůsobovat aspoň některým potřebám a požadavkům společnosti. Potřebuje tohle dělat především proto, aby se sám upevnil. Když vyhovuje požadavkům společnosti, má jistou naději, že aspoň částečně paralyzuje opoziční a nepřátelské nálady, nebo dokonce některé skupiny či vrstvy společnosti získá. Socialistické totalitní systémy většinou vyhovují požadavku zvýšit životní úroveň. Některé se snaží vyjít vstříc jistým nacionalistickým náladám, to můžeme pozorovat v Rumunsku a do jisté míry v Maďarsku a v Polsku. U nás ovšem zvýšení životní úrovně, jakkoli vítané neřeší nic, aspoň z politického hlediska. Chce-li diktatura u nás docílit jakýs kompromis s vlastní společností, musí učinit kroky, které by aspoň minimálně rehabilitovaly národní hrdost, které by aspoň trochu vytvořily dojem státní suverenity; a potom ovšem kroky, které by vedly aspoň k minimální obnově tradičních demokratických svobod. Podíváme-li se na vývoj u nás od srpna 1968, vidíme, že z tohoto hlediska se neudělalo nic. Naopak, situace se stále zhoršuje, ačkoli mnozí se domnívali, že k takovým krokům dojde. Následkem toho se přirozeně izolace moci od společnosti nejen nezmenšuje, ale naopak neustále prohlubuje. Nejlépe je to vidět na kulturní frontě. Cílově by stranické špičky chtěly získat další tvůrce, respektive opravdové tvůrce, protože například ve Svazu spisovatelů těch nefalšovaných, kteří skutečně něco znamenají a dovedou, mají tolik, že to spočítáš (v českých zemích) na prstech jedné ruky. A přitom nová díla jsou, ale na knižním trhu nevidíš nic, nebo skoro nic. Cílově by tedy chtěly, aby se před společností domácí i mezinárodní mohly pochlubit. Ale zároveň se dělá pravý opak; vydávají se seznamy zakázaných knih, vyhazují knihy z knihoven, sepisují se nové listiny zakázaných autorů v rozhlase a televizi. 417 [pageend37]Takhle to vypadá všude. Slibovali, že se bude postupovat uvážlivě např. mezi technickou inteligencí, ale v praxi se neučinilo nic. Nadále mnoho odborníků dělá nádenickou nebo jinou podřadnou práci. Je to všechno svědectvím o tom, že režim na jedné straně by chtěl uvolňovat, ale strach mu svazuje ruce. Bojí se, že když něco málo povolí, že když něco málo uvolní, tak to bude „zneužito“ proti němu. Bojí se, že by to mohlo vyvolat přehnané naděje mezi lidmi a že by pak troufalost lidí mohla stoupnout, že by mohli vystoupit s ostřejšími požadavky, že by se prostě mohla dát do pohybu hrozivá lavina veřejného mínění, na níž by vzhledem ke své celkové slabosti nestačili. To je to dilema dnešní československé moci, ostatně nepříjemné i moskevským vládcům. Ti by už rádi viděli, aby se Československo uklidnilo, aby se o něm tolik ve světě nemluvilo, aby se k němu světová veřejnost pořád nevracela a vlastně tak nepřipomínala srpen 1968. To je sovětskému vedení nepříjemné, nehodí se mu to ve chvílích, kdy dělá námluvy ke spolupráci téměř s celým světem. Nezlob se, ale musím opakovat otázku: kde je východisko? Předně v nemožnosti upevnit a stabilizovat systém byrokratické diktatury u nás. Ten systém bude pořád jako na vodě. Za druhé vidím východisko ve stavu mínění naší společnosti. Vládnoucím se prakticky za ta posrpnová léta nepodařilo toto mínění ovládnout, i když o to vehementně usilovali. Je pravda, co jsem řekl, že se toto veřejné mínění změnilo, ale tato změna neznamená, že je ovládnuto existující mocí, jejími propagandistickými nástroji. A třetím prvkem našeho východiska je vývoj mimo naše hranice — ve světě, v Evropě, v Sovětském svazu. Zvláštní je na tvém vyznání, že v něm není ani jeden aktivní domácí prvek, že v něm ty, politik, nemáš zakalkulováno úsilí o tu změnu, zápas o ni. Je v tom úmysl? Možná úmysl, ovšem asi bezděký. Protože ty prvky, ty tři zdroje, to jsou vlastně jen podmínky právě pro ten zápas. Ten je pro mne to hlavní. Ale dokud si neřekneme všechno o podmínkách, v nichž je třeba tento zápas vést, dokud si neupřesníme základnu, na níž se tento zápas bude rozvíjet, nemá smyslu jít do podrobností. Dovol mi proto, abych ještě chvíli hovořil o těchto třech podmínkách našeho zápasu, které jsou zároveň zdrojem mých politických nadějí. K politickému systému. Víš, že jsem byl desetiletí svázán s komunistickou stranou. Vlastně jsem si po dlouhou dobu nedovedl svůj politický život představit bez ní. Byla pro mne nejen přítomností, ale i jedinou a jedinečnou budoucností. Nebudu rozebírat, kdy u mne nastal obrat a co všechno k němu vedlo. To je věc pamětí. Z mého vztahu ke KSČ vyrostl i vztah k politickému systému, jak se u nás utvářel po válce a hlavně po únoru 1948. Dnes je to pro mne politický systém minulosti, zastaralý, konzervativní. Nemá naprosto nic společného s demokratickým uspořádáním politického života, kultury, ekonomiky. Je to hrubý a neomalený ničitel lidských svobod a občanských práv. Jak se to stalo, to je jiná věc, i když nesmírně závažná. 418 [pageend38]Jfsi tedy pro zničení, pro likvidaci tohoto systému? N podstatě ano. Ale nemůžeme přece počítat s tím, že se tenhle systém sám od sebe náhle rozpadne. Někteří lidé si například myslí, že bude vytvořeno ve střední Evropě takzvané bezatomové pásmo, do něhož bude patřit i Československo, a že v důsledku tohoto jednoho krásného dne odejdou sovětská vojska a my vyjdeme do ulic a vyhlásíme nejen národní, ale i politickou svobodu. Takováhle repríza 28, října je holý nesmysl. Aí se nám to líbí nebo nelíbí, tento systém má před sebou ještě mnoho let života. Je to konstatování nepříjemné, v mém věku ještě nepříjemnější; ale musíme se stůj co stůj zbavovat iluzí. Naše politika je iluzemi zatížena; iluze stály u kolébky dvou dalekosáhlých tragedií — Mnichova a srpna 1968, a do jisté míry i února 1948. Krátce a dobře : tento systém se v dohledné době nerozpadne. Ale počítám s jeho proměnami. Ani v to mnozí nevěří. Říkají, tenhle systém je tak mizerný, že na něm není co opravovat, nejlepší bude vyhodit jej do povětří. Drobné retuše se nemohou dotknout jeho podstaty, která je nedemokratická, protinárodní a nelidská. Ovšem : naši teoretikové dosud pořádně nerozebrali vývoj tohoto systému od začátku. Jsem přesvědčen, že by se ukázaly i politicky nesmírně zajímavé věci. Tohle tedy naše politology čeká a věřím, že je to nutná analytická práce, abychom se lépe orientovali v tom, v čem žijeme. Ale když tu analýzu nemáme, nezbývá než vytvářet hypotézy. Má hypotéza tedy zní : daný systém se náhle nerozpadne, ale systém bude se měnit. A tento proces změny vytváří pole pro nás zápas, otevírá možnosti aktivního zasahování. Proč si myslíš, že tento systém ještě má léta života před sebou ? Na to jsem vlastně už odpověděl, když jsem hovořil o závislosti na Moskvě. Ale co když opravdu sovětská vojska jednou odejdou? Velmoci se již o lecčems domluvily, mohou se přece domluvit i o uvolnění ve střední Evropě? Jenomže taková dohoda o změně v poměru rozestavění vojenských sil nebude automaticky znamenat politické uvolnění v této oblasti. Nelze přece předpokládat, že by Sovětský svaz přijetím takové dohody změnil svůj velmocenský zájem na našem prostoru. A tak i když Rudá armáda bude třeba až za našimi hranicemi, nebude z toho vyplývat politická nezávislost na Moskvě. Ta závislost bude existovat dál, a ta zas bude dál udržovat tento vnitřně slabý systém při životě. Pochopitelně může to znamenat určitou změnu, může to přivodit určitý pocit úlevy, může to lidem dodat trochu na sebevědomí, může být následkem takové dohody i zesílený tlak veřejnosti na režim; ale bylo by iluzorní očekávat něco víc. Hovoříš o zákonitých vnitřních změnách v systému byrokratické diktatury. To se přece nemůže týkat jenom systému u nás, ale všude, tedy i v Sovětském svazu? Nepochybně. Všude tento systém je vystaven nutnosti změn. Všude se taky změnil. I v Sovětském svazu. To, že se například přestalo s masovou likvidací 419 [pageend39]celých společenských skupin, že už byl limitován systém rozsáhlých pracovních táborů : to jsou změny z hlediska humáního nesmírně závažné, ale z hlediska struktury toho systému nepodstatné, Z politické perspektivy jsou závažnější změny, které způsobuje hospodářský a civilizační rozvoj této země. Společenský a hospodářský organizmus země se stává stále komplikovanější a dochází v důsledku tohoto k dalším změnám ve struktuře společnosti, v níž rychle roste počet odborných a vědeckých pracovníků. Tyto změny sociologického a psychologického rázu narušují totalitní charakter byrokratické diktatury. To není náhoda, že se právě v SSSR objevil vědec Sacharov a spisovatel Solženicyn, kteří říkají zcela otevřeně co si myslí — a režim si zatím netroufal je trestně postihnout. Monolitnost systému je nahlodána a z toho plyne, že slábne totalitní ovládání společnosti. Roste opoziční hnutí rozměrů, jež byly za Stalina nepředstavitelné. A to opoziční hnutí se v některých republikách napojuje zcela organicky na národní tužby, leckde jasně politicky profilované (Ukrajina, Gruzie, pobaltské republiky). Sovětský svaz potřebuje udržet své velmocenské postavení; ale na to nestačí jen zbraně; základem je, především, ekonomická síla. Sovětské vedení si uvědomilo, že vlastní zdroje a možnosti zdaleka nestačí. Proto navazuje tak intenzivně spolupráci se západními zeměmi. To znamená mimo jiné konec izolace, navazování kontaktů se světem : další činitel, který bude podlamovat centrální moc sovětské diktatury. Je ovšem zákonité, že Sovětský svaz v posledních letech usiluje o intenzivnější integraci ve své sféře vlivu, v zemích RVHP. Tam totiž v důsledku stejného procesu rostou kontakty těchto zemí se světem a ty zas posilují odstředivé tendence energicky podporované, mimo jiné, Čínskou lidovou republikou. A Čína, to je neuralgické místo sovětské politiky vůbec. Z toho, co jsem řekl, nelze vyvodit, že se snad rozpadne společenství RVHP a Varšavské smlouvy. Z toho lze pouze usuzovat, že uvnitř tohoto společenství může dojít ke změnám, k určitému uvolnění, perspektivně k demokratičtějším vztahům mezi moskevským centrem a ostatními členy Varšavského paktu. A to je právě ten prostor, s nímž lze pro budoucnost počítat. To by se snad mělo zdůraznit, protože i v tomto směru u nás žije mnoho lidí v iluzi. Podle některých by mělo dojít k rozpadu sovětského systému. Podle jiných vnitřní rozpory a konflikt s Čínou přinesou nezávislost středoevropským zemím. To jsou ovšem zbožná přání. Na druhé straně by se slušelo hovořit o iluzích, jichž se naše společnost na základě vlastních historických zkušeností zbavila. Většina těchto iluzí se týkala Sovětského svazu. Naše veřejné mínění přestalo ztotožňovat Sovětský svaz s pokrokem, s mírem, se socialismem. Na základě srpnové zkušenosti se lidé probudili jakoby ze snu. Ta noc strhla roušku propagandy, po dlouhá léta více méně účinně udržované. Ale ztráta iluzí o Sovětském svazu není jedinou ztrátou. Je jich podle mého názoru mnohem víc a ve svém souhrnu sehrávají nemalou roli. Komunistická strana přestala být i pro dělnickou třídu představitelem boje o společenský pokrok, o demokracii a socialismus. Lidé mají jinou představu o socialismu, než je to, v čem žijí. V nej obecnějších rysech pro ni socialismus znamená jak sociální 420 [pageend40]spravedlnost, tak fungující ekonomiku a hlavně plnou národní a osobní svobodu, demokracii hlubší a opravdovější. Dále : politická emigrace přestala být pro naši veřejnost výhonkem reakcio- nářství. Naopak, je opravdový a trvaly zájem o všechno, co se v emigraci děje, co se tam podniká; a navzdory čtvrtstoletí propagandy se pokládá to, co se venku dělá, za práci politicky pozitivní, v národním zájmu. Ovšem netřeba si dělat přehnané iluze o velké efektivnosti emigrační činnosti. Ale počítá se s ní. — Ještě k tomu veřejnému mínění : s nebývalým zájmem se dnes u nás sleduje všechno co se děje v ostatních zemích Varšavské smlouvy. Každý krok, například v kulturní politice NDR, se srovnává s tím, co se dělá u nás a hodnotí se to. Je zájem o projevy opoziční činnosti v Sovětském svazu i jinde. Prostě tady se ukazuje, že si naše veřejnost v posledních letech mnohem jasněji začala uvědomovat sounáležitost osudu všech národů té geografické a politické oblasti, v níž žijeme. Všechny tyto změny ve veřejném mínění, vyvolané šedesátým osmým rokem a hlavně srpnem tohoto roku, pokládám za pozitivní a proto je zařazuji mezi zdroje naší naděje. Horší je, že vlastně nemáme propracovaný program jak by měl vypadat „ideální“ politický systém v naší zemi. Je pravda, že je tu akční program z roku 1968, z jarního zasedání ÚV KSČ, že tu jsou materiály připravené pro 14. sjezd KSČ, který se měl konat v září 1968. Takovýto ideální program, projekt optimálního politického systému, není jen teoretickou záležitostí. To by měl být cíl, k němuž bychom měli směřovat. Ale všechny ty materiály z roku 1968 jsou příliš poznamenány různými taktickými ohledy své doby, jsou mnohdy dílem kompromisu vzešlého z vnitřních bojů. A tedy neřeší řadu základních politických problémů; například otázku politického pluralizmu pouze nadhazují anebo řeší nedomyšleně. Leccos se ukázalo v zahraničí, ale pořád to není propracovaný program, vycházející ze současného světa a z jeho vývojových tendencí. Naše politická budoucnost, o níž usilujeme, se nezrodí ze dne na den. To, co dnes je, nezmizí pod dotykem kouzelníkova proutku. Půjde o proces změn toho, co je. Naše budoucnost bude tedy fakticky vyrůstat ze základny, kterou představuje dnešek. Musíme tedy počítat jak s totalitní byrokratickou diktaturou u nás, tak i se společenstvím socialistických zemí ovládaných Moskvou, s tímto vojenským i hospodářským společenstvím, do něhož je naše země včleněna. Na tom se sotva co změní. Ale opakuji ještě jednou, že systém sám se u nás jako všude jinde mění a měnit bude. Takový už je zákon společenského vývoje. Aspoň v tom, co ho přímo neohrožuje, se bude muset přizpůsobovat potřebám společnosti. My tomuto procesu musíme napomáhat, každý z nás. Využívat všech zákonných prostředků, od ústavy až po jednotlivá nařízení, trvat na jejich plnění, zápasit sami o sebe. Tento druh zápasu může vést bez velkých rizik každý občan. To nemá nic společného s ilegální činností; naopak je to činnost, která je na legalitě přímo založena, Ovšem vyžaduje jedno základní : aby se každý z nás choval důstojně jako občan, aby neustupoval před nezákonnými šikánami, aby bránil sám sebe, svou rodinu, aby na svou obranu 421 [pageend41]využil všeho, co mu zákonné normy poskytují, aby nepodléhal strašení mocných a jejich tlaku. Nejen naše historická zkušenost učí, že nejmocnějším spojencem každé diktatury je strach. Přemoct v sobě strach, to je vlastně první vítězství jednotlivce nad diktaturou. Opravdu : na první místo zápasu o naši budoucnost kladu morální postoj jednotlivců, jejich vnitřní sílu a odolnost. Každé občanovo vítězství nad mocí, i když se zdá nepatrné a nevýznamné, vítězství opřené o zákony, má mimořádný význam. Povzbuzuje zvítězivšího, vnitřně ho upevňuje, a zároveň příkladně působí ve svém okolí. Je to vlastně taková politická partyzánská válka, vedená jednotlivci — bez riskantního organizování, bez odhalení vlastních slabin, proti nimž by diktátorská moc mohla účinně zakročit. Není přece možné, aby se lidé nechali vyhodit z práce aniž hájili vlastní práva, to by potom troufalost závodních a podnikových diktátůrků rostla přímo závratně. Není možné, abychom bez protestu ponechali rozhodnutí národního výboru třeba v bytové otázce, rozhodnutí, které je v přímém rozporu s duchem a literou zákona, vytvořeného tou mocí, jejímž představitelem je právě onen národní výbor. Není možné, aby lidé mlčeli k tomu, že jejich dítě není přijato na střední nebo vysokou školu proto, že otec byl vyloučen ze strany. A i když je to přečasto zápas marný, musí být vybojován. A je třeba takový zápas vést adresně, pokud je to možné, aby ti, kteří ze strachu, z oportunizmu nebo z pomstychtivosti nezákonně postupují věděli, že se o jejich řádění ví, že si je lidé budou pamatovat. Mnozí totiž, kteří jsou v mocenských orgánech, by se nejraději schovali za anonymitu kolektivního orgánu, aby se o nich nevědělo, aby se na ně nemohlo. Ale musí se na ně posvítit taky proto, že to oslabuje rasantnost rozhodování mocenských orgánů, poněkud je to zlidštuje, nutí je to k spravedlivějším závěrům, prostě, oslabuje to útočnost aparátu totalitní diktatury jako celku. A perspektivně ho to zbavuje těch nej drastičtějších stránek totality, jakmile musí počítat s nepoddajností a hrdostí občana. To už je pak začátek rozkladu totality; režim si uvědomuje limity své moci. Byl jsem přesvědčen, ze až přijde řeč na budoucí vývoj, tak nastíníš možnou organizaci a ideologii opozičního hnutí, rozhovoříš se o práci buněk, o ilegálních tiskovinách a podobně. A ty zatím neustále mluvíš o legálním zápase občana s mocí. Nevylučuji opoziční hnutí. Ale nekladu je na první místo, i když jsem si vědom toho, že některé složky opoziční práce mohou účinně podpořit individuální zápas občanův. Ovšem i o opozičním hnutí v Československu nutno mluvit bez iluzí. Předně aktivní opoziční hnutí v totalitní byrokratické diktatuře je vždy velmi riskantní záležitostí. Musí být omezeno na velmi malý počet lidí, rozdělených na nepatrné skupinky, jinak je nebezpečí rychlého a snadného odhalení. Hlavní úkol opozičního hnutí vidím v tom, že důsledně odhaluje totalitní moc, její nositele, seznamuje veřejnost s nejhoršími jejími představiteli a jejich činy. To znamená, že takové hnutí musí mít kontakty uvnitř mocenského aparátu, aby bylo důkladně a přesně informováno a aby právě ty nejvíc utajované informace nezůstaly utajeny, ale naopak byly zveřejněny (at už 422 [pageend42]vlastními prostředky, nebo dodáním do zahraničí, odkud se vrátí prostřednictvím československého vysílání zahraničních stanic). At o tom nikdo nepochybuje : v mocenském aparátu na všech stupních jsou lidé ochotní takové informace dodávat. Existují a spolupracují, jako to bylo už dřív, v dobách Novotného. Mnohdy to jsou lidé, kteří jsou v podstatě názorově bližší opozičnímu hnutí, ale v důsledku různých náhod se udrželi v odpovědných místech; jindy to jsou lidé, kteří jsou ochotni ze strachu, z alibismu, nebo i nenávisti k některému činiteli, různé informace dodávat. Prostě by bylo naivní, kdyby si někdo myslel, že mocenský aparát je jednolitý a hermeticky uzavřený. Kdyby ovšem pokládal někdo za cíl opozičního hnutí bezprostřední svrženi existující totalitní moci, byl by naivka a dost nebezpečný fantasta. Takovou moc nelze rozbít opozičním hnutím, nelze zlikvidovat frontálním útokem, s tím přece je už dost zkušeností. Totalitní moc možno oslabovat, rozkládat, sabotovat ji politicky i jinak, zneklidňovat její hlavní představitele na všech stupních, zdůrazňovat přechodnost jejich postavení, pomíjejícnost takovéto moci, donutit ji počítat s veřejným míněním, s vývojem, se změnami. Z pochopitelných důvodů nebudu hovořit o situaci opozičního hnutí u nás dnes. Jen poznamenávám, že mi připadá značně nadnesené a tudíž nepřesné, když se v emigraci (a i v našich mocenských kruzích) hovoří o „opoziční straně“ a míní se tím ta více než půlmiliónová armáda vyloučených z komunistické strany. Nepochybně je to nebezpečná síla : lidé politicky mimořádně zkušení, mnohdy vzdělaní, vyznají se v intrikách oficiální moci, vyznají se v mocenské struktuře, mají přátele v mocenském aparátu, udržují s nimi styky, informují je o skutečné situaci a náladách v zemi. Jsou to lidé, kteří mají přehled o všech oblastech společensko-politického života, pracovali ve stranickém a státním aparátě, v bezpečnosti i v armádě, ve významných místech ekonomického života, ve vědě, v kultuře. To je nepochybně velká síla, které se režim právem bojí. Ale hovořit o nijako o opoziční straně je nesmysl už proto, že je neorganizovaná, roztříštěná hlídaná a bezmocná jako celek. Rád bych se vrátil k tomu programu politického systému budoucnosti, jfok ho vidíš? Vycházím z toho, že to musí být systém, který by zaručoval občanské svobody a lidská práva všem bez rozdílu. Zkušenost učí, že navzdory prohlášením a dokonce navzdory ústavám, systémy s jednou politickou stranou nemohou tyto základní svobody natrvalo zajistit. Mocenský monopol vede k tomu, že přestane fungovat i ten minimální kontrolní mechanismus, který je zákonem stanoven; mocenský monopol jej zlikviduje, vytvoří z něho kamuflážní okrasu. Ale i vševládnoucí politická strana zcela zákonitě nemůže být demokratická ani uvnitř svých struktur. Nakonec rozhoduje mocensky nej silnější skupina z aparátnické elity, která pak prostě určuje složení ostatních stranických a státních orgánů. Z toho vyplývá, že musíme usilovat o systém, který by vylučoval diktaturu jakékoli aparátnické skupiny, a naopak zajištoval možnost změn mocenských 423 [pageend43]elit, aniž se při tom otřásaly základy státu a společnosti. Naopak, tyto změny budou přirozenou složkou politického života. Po mém soudu to snad ani nemusí být systém mnoha stran, může to být systém třeba dvou stran a možná, snad zpočátku, i systém jedné strany, která by však vnitřně byla uspořádána demokraticky, to znamená, že by boj o moc probíhal uvnitř této strany. Ale ovšem to jen za předpokladu, že by fungovaly, jako samostatná společenská síla, odbory a jiné společenské organizace, že by byla zaručena svoboda tisku, což je zřejmě základ všech ostatních občanských svobod. Ale nepochybuji, že systém jedné strany sebou vždy nese velké nebezpečí posunu k diktatuře, třeba ve chvílích vnitřní či mezinárodní krize, kdy společnost pro zajištění bezpečnosti bude s přechodnou formou diktatury souhlasit, ale tento stav přechodný se snadno může změnit v trvalý. Ale vždyt jste společnost dlouhou dobu přesvědčovali o tom, že tam, kde je odstraněn třídní boj, kde zvítězí dělnická třída, tam už nemůže dojít ke střetnutí různých politických směru, různých politických sil?! Připomínáš mé hříchy. Správně. Jenomže dnes už víme, že komunistická strana není představitelkou dělnické třídy, není nositelkou zájmů této třídy. Je to mocenská organizace, která využila přízně dělnické třídy k neomezené vládě, také proti dělnictvu. Co se dnes o dělnické třídě u nás prohlašuje, je jen demagogie, jež má upevnit moc třídy aparátníků. A jsi vlastně vůbec ještě pro socialismus? V souladu, myslím, s míněním většiny lidí u nás jsem pro socialismus, tedy pro ten systém, který zajištuje maximum sociální spravedlnosti, celospolečenskou ekonomickou prosperitu a svobodné sdružování výrobců i konzumentů ap. Mnoho se hovoří o účasti pracujících na řízení výroby. To je např. otázka, která u nás v šedesátémosmém nebyla důkladně promyšlena. Jsem pochopitelně zásadně proti soukromému podnikání. Nedovedu si představit, že by se někdy naše továrny, ty staré, mohly vracet potomkům původních majitelů, to je nesmysl, s nímž operuje už jen primitivní oficiální propaganda. Ale vůbec nemáme promyšlenu otázku, komu by ty továrny měly patřit. Výrobcům ? Státu ? Nižším správním jednotkám — obci, okresu ? Nesporně výrobci v nich vždycky budou muset mít hlavní slovo, třeba prostřednictvím odborů. Mnoho věcí se bude muset vyzkoušet, experimentovat, a potom na základě skušeností rozhodovat. Není vyloučeno, že vyrostou dosud u nás neznámé formy podnikání nekapitalistického. Bude to muset být systém dostatečně otevřený pro rozmanitost podnikatelských forem, ale zároveň dostatečně právně zajištěný, aby se nevytvořily nové prvky kapitalismu. Nevylučuji soukromé podnikání vůbec, především v oblasti řemesla a částečně i obchodu, možná i zemědělství (ale tady dost pochybuji, protože se zatím zdá, že zemědělské výrobní družstevnictví je jediným elementem dnes existujícího systému, který by mohl přetrvat, protože prokazuje mimořádnou stabilitu). Ale i to všechno může mít jen omezenou platnost. 424 [pageend44]Zpět k té demokratizaci naší společnosti, Jak asi bude tento proces u nás probíhat? Vývojových možností je řada, budu mluvit o jedné, která se mi zdá nejpravděpodobnější. A budu o ní mluvit dost obecně. Dříve nebo později rigidní struktury režimu povolí. Režim bude hledat vyrovnání se společností, bude nucen v určitých oblastech ustoupit. Bude to mít rytmus moře : příliv, odliv. Ale výsledně to bude pohyb kupředu, k většímu respektu základních potřeb společnosti. Tomuto procesu budou, mnohem víc než před šedesátýmosmým rokem, přispívat tendence projevující se mezinárodně. Samozřejmě v první fázi se těchto tendencí bude režim bát. Všechny byrokratické diktatury v sovětském bloku rády hovoří o mezinárodním uvolnění, ale přitom se ho děsivě bojí, aby snad takovéto uvolnění nepřivodilo vnitřní výbuch, aby si společnost nemyslela, že už přišel její čas. Někteří naši lidé, zejména v zahraničí, z toho vyvozují, že mezinárodní uvolnění vůbec nebude znamenat vnitřní uvolnění. Ale taková úvaha zapomíná, že v moderním světě je souvislost, i když ne přímá, mezi vnitřní a zahraniční politikou. To zatím hovořím o různých krocích, týkajících se občanského denního života. Ale režim u nás bude muset přistoupit k něčemu, co bude mít hlubší a dalekosáhlejší důsledky. Bude muset zreformovat svůj ekonomický systém, který je zastaralý, nepružný a který je pozadu uvnitř sovětského bloku, špatně funguje. Mezinárodně politický vývoj zneškodní různé propagandistické strašáky. Například západní Německo už dnes není tím strašákem revanšismu a nového nájezdu na Československo, jímž ještě nedávno bylo. Když si naše společnost začala příliš troufat, režim utužoval, hledal , .nepřítele“ a poukazoval na nebezpečí, hrozící ze západního Německa. Podobně se Spojenými státy; sovětské vedení bude usilovat, a už usiluje, o dohodu s USA takřka za každou cenu. Nezapomínejme, že Moskva je znervóznělá prudkou diplomatickou ofenzivou Číny, příští atomové a vodíkové velmoci. Krátce, mezinárodní uvolnění bude mít bezprostřední vliv na domácí poměry. Ne najednou, ne radikálně. Ale přece jen režim bude muset provést ekonomickou reformu. Bude muset vyřešit otázku masy turistů přijíždějících ze zahraničí, otázku výjezdu našich občanů do zahraničí. Problémů nebude ubývat, ale přibývat. A při jejich řešení si Československo přece jen bude chtít vylepšit své jméno ve světě jako země kulturní, jako země přející si mezinárodní uvolnění, jako země toužící po intenzivní ekonomické, vědecké, kulturní a jiné spolupráci se •všemi zeměmi. V procesu řešení těchto problémů budou uvnitř mocenského centra, uvnitř stranického aparátu, sílit ty tendence, které v zájmu společnosti budou prosazovat jistý stupeň demokratizace uvnitř země a jistý stupeň nezávislosti na Moskvě. A to bude možná už v době, kdy Moskva sama nebude tak zaujatá kontrolou svých východoevropských satelitů, protože tu budou jiné problémy — na příklad nedořešený model ekonomiky, krizový stav sochozněkolchoz- ního zemědělství, stoupající národnostní napětí v zemi; a zahraničně politicky úsilí o konsolidaci, napětí na čínské hranici, rovnováha teroru. 425 [pageend45]Jaký je tvůj názor na budoucnost RVHP? Když si toto vše uvědomíme, bude nám jasnější, proč Moskva v posledních letech tak vehementně upevňuje takové ekonomickopolitické páky, které by zajistily a stabilizovaly integraci zemí RVHP, které by zabránily odstředivým tendencím, které by z RVHP vytvořily kompaktní celek. Úsilí Moskvy v tomto směru se přirozeně urychluje. Někteří u nás se domnívají, že politicky výhodné by byl rozpad RVHP. Jsem jiného názoru. Vycházím z odhadu, že integrační tendence mají svou logiku, že nejsou jen dílem nátlaku a velmocenských požadavků Moskvy. Postavit se tedy proti těmto integračním tendencím, bez ohledu na jejich kvalitu a na to, jaké jsou reálné hospodářské vztahy členských zemí, pokládám za nelogické a politicky bezvýchodné. Obecně řečeno, myslím si, že základním problémem RVHP je problém demokratizace této integrované oblasti, tedy především zlomení sovětské hegemonie. Možná, že pod tlakem mezinárodního pohybu Moskva přijde na to, že i z jejího hlediska bude účelnější upravit postupně své vztahy k zemím střední a východní Evropy poněkud v tom duchu, jaké dnes existují mezi SSSR a Finskem. A nemyslíš, že mezinárodní uvolnění múze naopak posílit hospodářský potenciál země a tím posílit dnešní režim? Do značné míry jsem na tuto otázku už odpověděl. Mezinárodní napětí, izolace naší země, to „čím hůř, tím HP“ — to nejsou věci, které by nám mohly pomoct. Od světa izolovaný totalitní systém je horší; se světem spojený slábne. Prostě všechny takové katastrofické kalkulace, s nimiž se občas setkávám, pokládám za mylné. K ničemu nevedou. Stejně k ničemu nevede názor, že čím bude hospodářsky hůř, tím lip pro nás v budoucnu. Především : tohle je naše země, bez ohledu na to, máme-li v ní zrovna v této chvíli plnoprávný hlas nebo ne. Není přece naším přáním, aby naše země byla chudá a hospodářsky rozvrácená, abychom všichni trpěli nedostatkem. Stejně tak v kultuře. Není přece dobré, že je zle v kultuře, že ti nejlepší tvůrci nemohou zveřejňovat svá díla. Kdybychom přijali tezi, že čím hůř, tím lip, mohli bychom se ve svých úvahách dostat až k užitečnosti sabotáží a podobných nesmyslů. Ekonomika našeho režimu plodí tolik havarijních případů, až jde člověku mráz po zádech. Stavby k ničemu, úplatkářství, statistické podvody, to přece všechno jsou nemoce, které nahlodávají náš společenský organismus už dlouho. A i když podlamují dnešní ekonomiku, neznamenají žádnou hodnotu pro přeměnu systému, pro jeho demokratizaci. Na jedné straně říkáš, že když nás armády Varšavské smlouvy napadly, tak měla naše armáda vystoupit proti nim. Na druhé straně říkáš, že naše politika nemůže být namířena proti Moskvě, aspoň ve svých hlavních rysech. V srpnu 1968 nás přepadli a bylo naší povinností se bránit. To by mělo být samozřejmé. Ale jinak : nejsme dost silní, nemáme na to, abychom podnikali 426 [pageend46]akce proti Moskvě. To by byl nesmysl. To si může dovolit Peking, ale ne my. V některých případech lze sledovat se sympatiemi pekinskou politiku, mnohdy působí ve směru, který pro nás bude nadmíru příhodný. Vždyt jakékoli účinné oslabování sovětské hegemonie je perspektivně příznivé nejen pro nás, ale pro celou střední a východní Evropu. To znamená, že politiku Pekinu musíme s největší pozorností sledovat, zakalkulovat do svých úvah, do svého postupu, do svých plánů. Ale zároveň musíme znát své síly a své možnosti; je jasné, že co může Peking nemůže Praha. Dosud ses nezmínil o různých komunistických stranách, které zastávaly jednoznačné stanovisko k 21. srpnu a které toto stanovisko neodvolaly. Mému postoji je nejbližší italská komunistická strana, svým programem i svou politikou. Zdá se mi, že je nejmodernější, že si uvědomila, v jakém světě žijeme. Pochopitelně i španělští komunisté působí mimořádně sympaticky, ale jsou v ilegalitě a hlavně v zahraničí, takže není snadné hodnotit jejich vliv. Na politice italských komunistů chápu, že v mnoha otázkách nejdou zcela otevřeně do sporu s Moskvou, nechtějí přervat své kontakty, protože to by znemožnilo působit na Moskvu. Ale takové taktické lavírování bych nikdy nenazýval „závislostí na Moskvě“. Jinak pokládám za velmi významné to, co italská komunistická strana v mezinárodním hnutí reprezentuje. Zdá se mi, že je předvojem demokratizace komunistických stran, jejich modernizace. V ideologii i v praxi se nejdůsledněji zbavila stalinismu. Tyto tendence můžeme sledovat i u jiných komunistických stran, menších, ale i tak sehrávajících v mezinárodním hnutí určitou roli. A i tento jev, o němž jsem se jen stručně zmínil, pokládám za příznivý pro naši věc. Ale nesympatizuji s italskými komunisty jen proto, že nej důsledněji kritizují represi a diktátorské metody u nás. Sympatizuji s nimi pro celý soubor jejich ideologie. A budoucí zahraničněpolitické koncepce Československa? Ve své nedlouhé historii náš stát měl dvě linie zahraniční politiky. Jednu bych nazval (pro zjednodušení) francouzskou, a druhou sovětskou. Obě nás hluboce zklamaly. Jedna nás přivedla k Mnichovu, druhá k 21. srpnu, který pokládám za důsledek února 48. Obě představují krach naší politiky, našeho státního vedení. V obou případech naše politika z hlediska obrany státu vedla ke kapitulaci a přivodila dlouhotrvající a dalekosáhlé poruchy v psýché naší společnosti. Ale zároveň : my jsme v důsledku různých událostí vklíněni do oblasti sovětského vlivu. Nepokládám za dvakrát účelné vymýšlet si z hlediska společenských změn, o nichž jsem hovořil, co by mohlo být. Ale když by došlo k demokratizaci uvnitř SSSR, v RVHP, tedy k proměně vztahů mezi sovětským Ruskem, námi a ostatními členskými zeměmi, když by se taky prokázala ekonomickopolitická účelnost a účinnost RVHP, potom by bylo patrně neúčelné opouštět společenství, které by se ukázalo být vcelku prospěšné. 427 [pageend47]Vím, že mnozí si vymýšlejí všelijaké zahraničněpolitické koncepce pro futuro. Například se šíří doma a hlavně v emigraci středoevropská (podunajská) koncepce; při jejím zdůvodňování se připomíná užitečnost rakousko-uhers- kého společenství. Zastánci této koncepce dokonce litují, že bylo toto společenství národů (nikoli staré mocnářské) po mnoha stránkách životaschopné a prosperující, rozbito. Mělo se zachovat a modernizovat. Nadto se ještě argumentuje tím, že rozpad tohoto společenství uvolnil prostor pro ruskou expanzi. I kdyby, nač plakat nad rozlitým mlékem. Jiní se zabývají myšlenkou spojených států evropských. Není pochyb, že myšlenka spojené Evropy za poslední desetiletí učinila značné pokroky. Ale zatím situace vypadá tak, že se Evropa integruje, že se ekonomicky a i politicky spojuje, jenomže ve dvou částech, ve východní, kde jde ovšem o integraci z vůle a diktátu Moskvy, centra velkoruských šovinistických snah, a v západní, kde dochází k integraci z vůle lidí a vlád. Je možné, že v zatím nedohledné budoucnosti spolupráce obou integrovaných částí Evropy dosáhne takového stupně, že se bude měnit v integrování těch částí a tedy k pozvolnému vytvoření Spojených států evropských. Z celosvětového hlediska by to byla historická událost, protože by vyrostla nemalá síla mezi dvěma vojenskými giganty, mezi supervelmocemi — USA a SSSR. Z tohoto hlediska, mimochodem, sehrává nemalou roli právě dnešní Čína a konec konců i Japonsko a západoevropské společenství EHS. Jenže představa Spojených států evropských vnucuje hned otázku, jaký by byl vztah Sovětského svazu k tomuto celoevropskému společenství, mohl by být Sovětský svaz z tohoto společenství jako supervelmoc vyloučen ? Odpovídám vlastně oklikou. V tom dynamicky se rozvíjejícím a měnícím světě nelze určovat orientaci zahraniční politiky na deset let dopředu. Jedno je jisté, pokud jde o nás : přestat uvažovat v pojmech ideální nezávislosti a samostatnosti Československa. My musíme hledat těsné a bezpečné svazky, konec konců takové svazky jsou v moderním světě nezbytností už jen z ekonomického hlediska. Ale prvním předpokladem takového promyšleného a národním zájmům odpovídajícího svazku je zbavit se závislosti na Moskvě. Ovšem cílem není zbavit se jedné závislosti a nahradit ji jinou; jde nám o vzájemné a dobrovolné a oboustranně výhodné spojenectví. Nepochybuji, že toto úsilí, toto hledání existuje i v jiných zemích sovětského bloku, i když není tak zřejmé, jako např. v Rumunsku. A nejen v širokých vrstvách obyvatelstva, ale i uvnitř mocenského aparátu, dokonce i v jeho špičce (a v ní právě v nej vyšší míře). Přitom přirozeně ta špička bude oficiálně do světa hlásat pravý opak, hlubokou vděčnost a oddanost Moskvě, což patří k rituálu vztahů uvnitř bloku. A v té špičce se obvykle najde jen několik málo jedinců, kteří tento rituál berou vůbec vážně. Konečně o tomto stavu vědí i v Moskvě a pokud to nepřeroste do skutečného života, pokud to neohrozí její zájmy, v absolutní mlčenlivosti to přehlíží a všichni se tváří, jako by nic, jako by se opravdu milovali. A když se tak objímají a líbají před televizními kamerami, lidé před obrazovkami se smějí. Ejhle, divadlo ! Z toho, co říkám, snad vyplývá, že dost věřím na spolupráci východo428 [pageend48]evropských zemí. Tuto spolupráci nutno prosazovat, je třeba pro ni učinit maximum i ve veřejném mínění; totiž, že se vyplatí usilovat o vzájemné sblížení, zeje třeba spojovat se právě s těmi v sousedními zeměmi, které mají podobné demokratizační cíle, at už se ta demokratizace týká vnitřích poměrů nebo poměrů uvnitř zemí RVHP. I když, například, u nás je tradiční nedůvěra i odpor k NDR, nelze zapomínat na spolupráci s touto zemí, v níž v poslední době dochází k pohybu, který si u nás zasluhuje mimořádnou pozornost. Tradičně jsou značné kontakty se sovětskými občany, zejména s intelektuály. Je dobré, že se tyto kontakty záměrně nepřerušily ani po srpnu. To je výborné, když uvážíme opoziční hnutí v SSSR, které tam probíhá v několika proudech, jak jsme už o tom hovořili. Solženicyn není sám. Naopak. A všichni tito lidé si zasluhují u nás mnohem větší popularitu a hlubokou úctu za všechno, co s velkým rizikem dělají. Jejich touhy, jejich kréda jsou společná s našimi. Hovořím o banálních věcech. Ale úmyslně. Již v roce 1968 se u nás projevil jakýsi izolacionismus, zahledění do vlastních problémů, imobilismus. Zbavit se tohoto imobilismu, sledovat, co se děje ve světě, zapojovat se, to je jedna z podmínek promyšlenějšího orientování se v současných problémech a jedna z podmínek politicky uvážených postojů. Máloco je horší než do sebe uzavřené, zápecnické, pivní vlastenectví. Kdyby tě někdo vyzval ke spolupráci s režimem, jak bys reagoval? Nebudeš se na mne hněvat, ale na tuto otázku odpovím neosobně. Nejde přece o mne. Představitelé režimu každou chvíli vyzývají ke spolupráci různé společcenské vrstvy, hlavně intelektuály, umělce, vědce. Ale právě zde je propast, která vznikla po dubnu 1969, mnohem hlubší a patrnější. Stálo by za to, aby se několik chytrých a znalých lidí sešlo a důkladně rozebralo situaci kulturní tvorby, a zároveň zhodnotilo celou tu škálu námluv pořádaných režimem. Výzvy i námluvy se opakují a zmnožují, výsledky jsou však chabé. Vždycky je v těch výzvách něco neupřímného, vykalkulovaného, podvodného. Oni by totiž chtěli, aby se intelektuálové dali „cele“, aby provedli sebekritiku, pošpinili sebe, a nejen sebe, ale jiné. Proto ty výzvy nemohou mít žádný skutečný ohlas. Jsou předem podezřelé. A potom jsou tu určité zkušenosti. Několik jednotlivců to udělalo : prokla- mativně poklekli, byli se v prsa a řekli mea culpa. Domnívali se, že to patří k rituálu, tak se to dělávalo celá dlouhá léta ve stranických organizacích před lednem. Když se někdo dostal do nějakého průšvihu, tak prostě vyhlásil sebekritiku a šlo se dál. A tak to někteří zkusili i ted. Věřili, že i když se poněkud veřejně znemožní, tak aspoň budou moci dělat ve své profesi, zkrátka počítali s jistou benevolencí mocných. Ale přepočítali se, aspoň ve většině případů. Nikdo se o ně nepostaral, zůstal jenom zápach po jejich prohlášení, které obvykle i mezi mocnými bylo pokládáno za frašku. A tak se fakticky za podubnová léta nic nehnulo (to se ovšem týká hlavně českých zemí, na Slovensku je situace poněkud jiná, což má zvláštní příčiny). Přirozeně, spisovatelé, básníci, dramatici, filmoví režiséři, výtvarníci, hudebníci, archi429 [pageend49]tekti, všichni by chtěli tvořit, všichni by chtěli jít se svým dílem na veřejnost. Konečně u přemnohých je to existenční otázka. Nechci vynášet soudy ani tady v tomto rozhovoru. Za sebe bych řekl toto : nemohu přeci v žádném směru spolupracovat s tímto režimem, v době, kdy jsou stovky lidí ve vězení pro své politické názory a postoje. To je ta nejnižší hranice, která by neměla být překročena. Propustte politické vězně, nejen ty, jejichž jména jsou známa, ale i ty neznámé, na něž většinou zapomínají i organizároři zahraničních akcí ! A potom uvidíme ! Takový by měl být obecný postoj. Měl by? Fakticky takový je, aspoň nevidím ve skutečnosti nic jiného. Pochopitelně na ty zavřené pomalu zapomíná i naše veřejnost, má své starosti. Ale intelektuálové by právě na tohle zapomínat neměli. Dejme tomu, že političtí vězni budou propuštěni, ale pořád to bude týž režim. Propuštění vězňů na jeho podstatě a charakteru nemůže nic změnit. To je jistě pravda. Ale proč by spisovatelé nemohli dávat své rukopisy nakladatelstvím, proč by dramatikové nemohli nabídnout své hry divadlům ? Když úřady řeknou ano, nakladatelství je přijmou, tak to nebude přece nic špatného, i když to vyjde v tomto režimu. Důležité bude, že tito lidé nevydají žádné ponižující prohlášení, jímž by se vykupovali; a důležité je, že lidi by dostali pořádnou literaturu, dobré umění. Bude to obohacení našeho života, bude to tvorba hodnot, čili ten český kulturní hřbitov se pomalu bude měnit v cosi přijatelného. A taky začne konfrontace skutečných děl s kýči a paškvily. Konečně i v jiných socialistických zemích vydávají díla spisovatelů, kteří nejsou členy komunistických stran, ale často se netají svým negativním postojem k existujícímu režimu. Přesto vycházejí. Ale co když ti dosud zakazovaní a umlčovaní spisovatelé se dostanou před takové dilema: řeknou jim, ano, budeme vydávat vaše knížky, ale za předpokladu, že vstoupíte do dnešního svazu spisovatelů. Co bys jim poradil? Nic. Naši spisovatelé nejsou děti. Oni si poradí sami. Neučiní nic, co by je ponížilo, co by je mravně zničilo. A zároveň udělají vše, aby se svým dílem dostali na veřejnost. A co se týče svazu spisovatelů. Slyšel jsem, že prý jednomu významnému spisovateli nabízeli členství, že za ním byli a dlouze ho přemlouvali, chtěli ho tam mít jako ozbobu, aby se měli kým chlubit. A on jim na to řekl, ano, jsem pro to, ale proč jenom já, podívejte se, vezměte ještě toho a tamtoho a ještě jednoho a já taky vstoupím, potom to nebudu pokládat za privilegium a bude to v pořádku. — Mně se tenhle postoj líbil. Ale abychom se vrátili k výchozí otázce, k otázce spolupráce s režimem. S touhle otázkou nepřímo souvisí problém tzv. kolaboranství. Někteří z nás hovoří o tomto problému, už jsem se o tom zmínil. Nazývají kolaborantem každého úředníka národního výboru, který zůstal na svém místě, každého redaktora, každého funkcionáře. Tenhle postoj vypadá značně zásadově. 430 [pageend50]Kdo je vlastně kolaborant ? Historicky se tak označuje každý, kdo je ve službách cizí moci, která zbavila vlastní zemi nezávislosti a každý, kdo zrazuje skutečné zájmy a tužby společnosti. Věci nejsou ovšem tak jednoznačné. Podívej se třeba za protektorátu. Pro mnohé byl generál Eliáš kolaborant, protože konec konců byl ve službách cizí moci. Ale fakticky kolaborantem nebyl, protože touto službou nezrazoval zájmy naší společnosti, ale naopak se ve své vysoké funkci snažil v zájmu národa mařit záměry cizí moci. A skončil na popravišti. Cizí moc ho nakonec zlikvidovala. — Nebo : za protektorátu vydávali knihy významní spisovatelé, i komunisté, pokud mohli. Víme, že mnozí psali do novin pod různými jmény (tak napsal několik zajímavých úvah v té době i Julius Fučík). A to byly protektorátní noviny 1 — Prostě zneužívat označení kolaborant může být nejen nespravedlivé, ale i politicky škodlivé. Musíme zkoumat, co ten člověk na svém místě dělá, skutečně dělá, komu a čemu pomáhá, čemu zabraňuje, v jakém zájmu pracuje. Chci tím říct, že vztah mezi námi a režimní mocí je mnohem složitější než se to na první rozhled jeví. A popravdě řečeno, mnohdy my, vyloučení ze všeho, máme snadnější, protože jednoznačnější situaci, než ti, kteří někde zůstali a tam pracují často jak v jámě lvové, přitom však myslí jako my a rádi nám pomohou. Když vím, jaký je to člověk, i kdyby byl v jakémkoli postavení, když vím, co se snaží dělat a co se mu občas podaří, musím k němu mít mimořádný ohled, protože co dělá, dělá za nezáviděníhodných okolností. Většinou v atmosféře nedůvěry a navíc ještě v pohrdání, jímž ho zahrnují lidé stejně smýšlející, jenomže zlikvidovaní. Jinak, obecně řečeno, míra naší spolupráce s tímto systémem, s nímž nesouhlasíme, který však vládne v naší zemi, závisí na stupni rozvoje procesu demokratizace, procesu přeměn ve směru k humanizaci, k většímu respektu lidských a občanských práv. Můžeme předpokládat, že účast na veřejných záležitostech, účast, o níž si každý bude muset sám rozhodnout na vlastní riziko, může onen proces demokratizace uspíšit, jinak by ta účast neměla smysl. Počítáš tedy s demokratizaci režimu, tedy s něčím v podstatě podobným roku 1968. Ale pak se také může opakovat 21. srpen?! Pochybuji. Předně i ti, kteří budou v čele demokratizačního procesu budou poučeni minulostí. Budou chytřejší, budou postupovat obezřetněji, budou politicky vyspělejší. Snad se i v politice časem zbavíme tradiční zaostalosti, která se projevuje naivitou a primitivním odkrýváním slabých míst před nepřítelem. A snad také budeme rozhodnější v obraně státní suverenity, rozhodnější nikoli jen slovy, ale v opatřeních, v zajištování této obrany. A i kdyby Sovětský svaz vnitřně nebyl podstatně dál než je dnes, i kdyby výrazně nerevidoval své vztahy ke státům východní Evropy, i kdyby nepostupoval demokratičtěji uvnitř RVHP a Varšavské smlouvy, ostatní svět bude dál. Velmocenské zájmy SSSR budou s tímto světem spjatější, hlouběji vklíněny do sítě mezinárodní spolupráce. V takové situaci sotva bude Moskva riskovat 431 4 [pageend51]válku ve vlastním táboře, to znamená riskovat vojenský zásah proti zemi, která bude rozhodnuta se vojensky bránit, na život a na smrt. Možnost takového zásahu, jakým byl 21. srpen, se zmenšuje, i když pochopitelně u velmoci ovládané byrokratickou diktaturou nelze vyloučit nic. Ale ona přece na kolbišti není jedinou složkou, je tu vždy i druhá strana. Záleží tedy na tom, jaké možnosti sovětskému vedení by poskytla tato druhá strana, jaké šance mu dala. Nebo naopak, co by vzdala. Či dokonce kapitulovala. Ze svého obrazu budoucnosti jsem vyloučil válku. Pokud si pamatuji, vůbec jsme o ní nemluvili. Z obrazu budoucí Evropy jsem vyloučil zvraty, které by k takové válce mohly vést. Vyloučil jsem z něho tak hluboká krizová období, jaký svět znamenal po roce 1929. Tady ovšem nejen já—každý se může mýlit. Vycházel jsem prostě z relativní stability aspoň v evropské oblasti. Relativní říkám proto, že věřím v dynamiku světa a společnosti. V této dynamice, v tomto pohybu, je také naše, československá naděje na lepší, svobodnější a spravedlnější budoucnost. Ale my sami, jako celek, musíme být částí této dynamiky, přispět k ní, kdykoli je to možné, rozumět jí, posilovat ji. Pasivita, nehybnost, lhostejnost jsou jako smrt : po ní už není nic. Jak asi dnes cítí "starý komunista" ? Louis Aragon napsal, není to dávno, pozoruhodná slova do posledního čísla Les Lettres Frangaises, které KSF prakticky zlikvidovala. Bilancoval nejen tento časopis, ale hlavně svůj život. Bylo to smutné vyznání, jehož leit- motivem bylo několikrát opakované : „Prohrál jsem svůj život“. To je jistě výraz zklamání nebo aspoň vystřízlivění z mladistvé komunistické víry, která před ním kouzlila nej spravedlivější svět, život zbavený násilí, život ve svobodě. Takové zklamání i nejeden z nás prožil a prožívá dodnes. Těžko se s tím člověk vyrovnává. My z toho co jsme prožili musíme vyvodit závěry. Analyzovat, proč naše politika při nejmensím dvakrát děsivě zklamala a v tak hrozně krátké době. Zase ne nad tím naříkat, ale hledat kořeny toho pádu, abychom už nikdy nedělali politiku, která není schopna v osudové chvíli být na výši daného historického momentu. Nemít už nikdy vůdce, kteří by se jak ovce dívali na to, jak cizí nůž vniká do naší země, jak z ní ukrajuje, a nic nedělali, dokonce se sami odevzdali vlku — bez odporu. To je přece něco nenormálního. To jsou ty věci, s nimiž se peru, ale neumím si na ně pořádně odpovědět, na to jsem příliš sláb. A trápí mne, že se těmito otázkami málokdo zabývá, i doma i v emigraci. Zejména venku by měli a mohli. V srpnu nás mnozí ve světě obdivovali, že taková obrovitá invaze nezlomila společnost. Budiž ! Jenže my se musíme ptát, jak se to mohlo stát, že jsme se nebránili, že jsme dokonce zabránili své armádě, aby cokoli podnikla ! Z toho ovšem neplyne, že se máme utápět ve zžíravém sebe- zpytování. Naopak jsme povinni využít všech sil, které jsou u nás, všech událostí, tendencí a proudů, které se objeví ve světě, abychom přispěli k rozkladu totalitní diktatury, která nás svírá. 432 [pageend52]JEŠTĚ K ČESKÉ POVAZE Petr Tomáš (University of Manitoba, Winnipeg, Kanada) At je to, prosím, nazýváno žurnalistikou, ale já bych, jako český historik, neměl smysl, kdybych si otázky národní morálky nekladl. Já se prostě na ty věci musím takto dívat. Jan Tesař, 1969 Lze vůbec napsat něco nového o české povaze ? Ostatně — má vůbec smysl psát o národním charakteru a morálce ? Na poslední otázku : jednoznačně ano. Historii novodobého českého národa, vzniklého v době pobělohorské, nelze porozumět bez ne předpojatého tázáni se po podstatě národní povahy. Není to, v žádném případě, zbytečný, umělý problém. Vymezení charakteristik skupinového chování má nekonečně větší oprávnění, důležitost a hodnotu, než ony tak časté pře o ,smysl' českých dějin. Na prvou otázku : ne i ano. Ne ve dvojím smyslu. Je zřejmé, že základní rysy národní povahy, utvářející se po dlouhá dějinná období a projevující se opakovaně v charakteristických situacích, nemohly zůstat vnímavými pozorovateli nepovšimnuty a nepopsány. A navíc — od půlky minulého století nebyla nikdy o takové pozorovatele, domácí i cizí, nouze. Ale lze se pokusit o nesubjektivní vytčení těch vůdčích prvků národní povahy, které lze opětovně doložit dějinnými skutečnostmi, lze tyto nenahodilé základní postoje ilustrovat postřehy, fakty a komentáři z různých období, a konečně lze načrtnout vlivy těchto dominantních rysů na události posledních desetiletí — a zpětný vliv těchto událostí na posílení či oslabení tradičních charakteristik. Tím je vymezen trojí úkol těchto impresionistických kapitol.1 1 Také jedna z českých povahových charakteristik ? „Řidší jsou mezi Cechy velcí systematikové vědečtí nežli specialisté nebo impresionisté (vědecký impresionism je česká zvláštnost) ..." E. Chalupný, Národní povaha česká, Praha, 1907. 2 Letmo : vysvětlujte Anglosasům, že ženě lékaře nebo universitního profesora se říká v Čechách ,paní doktorová'. Monumentálně : kde stál největší pomník Josefa Vissarionoviče (a to si strana přála mít útes ještě vyšší!) ? Vrchnosti podkuřovat Rys z nejobecnějších, neboť z nejstarších a nej za kořeněnějších. Lehce postřeh- nutelný jak v letmých nepatrnostech, tak i v monumentální přičinlivosti.1 2 Dokladů se nabízí nepřeberná řada. Zneuznaný akvarelista jej pozoroval, nepochybně se závistí, v císařském velko433 [pageend53]městě na počátku století : ,, ... hraji vynikajícím způsobem roli poddaných ... Viděl jsem je za svého mládí ve Vídni. Přijíždějíce bez koruny, plahočíce se v ochozených botách ulicemi města, získali rychle vídeňský přízvuk — a jednoho krásného dne bylo nemalým překvapením vidět je usazené v klíčových postaveních.“3 Radikální básník jej vsadil do nelichotivého čtyřverší Satiri- conu :4 8 A. Hitler, večerní rozhovor 5.4.1942; H. Picker ed., Hitlers Tischegespráche im Hauptquartier 1941-1942, Bonn, 1951. 4 J. S. Machar, Letem knihou našich dějin, Satiricon 1902-1914, Praha, 1928- 4 F. X. Salda, Cešství a Evropa, Saldův Zápisník VII, Praha, 1934-1935. 4 A. Masaryková v rozhovoru s Květy, č. 23, Praha, 1968. 7 J. Voskovec v rozhovoru s P. Tigridem, Svědectví, č. 22, Paris, 1963 8 M. Dušková, Janino přání, Mateřídouška, Praha, 15.12.1951. To čiší na nás z každé strany a platí dnes jak před roky : Špatnými bývali jsme pány a výtečnými otroky! Moralizující filosof si jej přál sprovodit ze světa : „Stín maloměšťáctvf věší se posud v představách západní Evropy na postavu Čechovu, její představy o nás bývají nejednou takto determinovány — a konec konců musíš přiznat, že to není tak zcela bezpodstatné. ... Řekl jsem již jinde, že podučitelstvi pokládám za dědičný hřích českého národa. S tím tedy do kanálu.“5 Největší domácí politik moderní doby jej nenáviděl — „Náš dědeček byl radikální, rozumný i velice kritický. Musel být. Někdy říkával, že je náš národ lokajský. Strašně nerada jsem to od něho slýchala“6, — ale sám byl proměněn poduČi- telskými ministranty ve votivní obraz: „Pámbů ví, že za první republiky se dělalo z Masaryka takový zvláštní božstvo, což muselo být i jemu protivný. Náš starý český lokajský duch : vrchnosti podkurovat... To je ta čehonovská kletba, onen plod takzvané třistaleté poroby, České Iokajství.“7 O dvě desetiletí později byl do téhož rámu zasazován dětskými veršíky masový vrah z pravoslavnáho semináře :8 Jen jedno vroucí přání mám, těžko je říci slovy, víš, táto, já bych ráda šla do Moskvy k Stalinovi. O naší lásce upřímné já bych mu říci chtěla, za všechny děti ve třídě bych mu to pověděla Stačí pramálo — troška směnitelných mincí — a ani president dělnického státu neměl iluzí o tom, že se takové chování rozplynulo v beztřídní společ434 [pageend54]nosti : „Vy stojíte na výspě socialistického tábora. Na vás spočívá veliká odpovědnost. Representujete nový, socialistický pořádek. Buďte pohostinní, ale neztrácejte hrdost, nepoklonkujte, nepadejte do prachu, neztrácejte svou tvář ! Opakuji, že máme být na co hrdi.“9 Nerozplyne se — zdá se mít kvality zlata v lučavce královské. Bohužel, ne k dobru národní morálky. 0 A. Novotný v projevu na historickém vinobraní k 740. výročí povýšení Znojma, Rudé právo, Praha, 17.9.1967. 10 P. Stránský, Respublica Bojema, 1645; překlad E. Tonnera, O státě českém, Praha, 1913. 11 S. Čech, Satanský dar, Jitřní písně, Praha, 1906. 18 E. Chalupný, České legie a národní povaha, Nače Doba, Praha, 15.2.1925. Domácích však hnusným tupitelem Souputník a doplněk rysu prvého : ani o jeho starobylosti, trvalosti a všudy- přítomnosti nemůže být pochyb. Je zcela mimo nahodilost a občasnost. Byl postaven do čela charakterových vad už pobělohorským emigrantem : „Kdyby mně samému, co smýšlím, říci bylo, pověděl bych, že Čech ... největším věcí cizích jest následovatelem a obdivovatelem, domácích vsak a krajanův svých hnusným tupitelem a zavrhovatelem...“10 11 O dvěstěpadesát let později byl vydělen coby nej přednější stín národní povahy sarkasmem velkého básníka z11 Tu Satan přemítaje skryl tvář děsnou v tlapy obě a náhle zdvihl, rozjiskřil zrak v ukojené zlobě, pak mezi dary spěšně hráb a v jeden zaryl křivý dráp, v dar : „Záští k samu sobě“. Báj tupíte as dětinnou — neb kdože pravdou nechá, že vadu máme jedinou ? ! Však hubená v tom těcha — neb jisto jest, co ztropil ďas : že z lidí nejvíc po ten čas Cech nenávidí Čecha. Ztrpčoval činnost i samu existenci pěvcům romantických veršů, kritikům padělaných rukopisů, hudebním skladatelům, klaunům i strojním inženýrům. Trpce si na něj stěžoval první moderní systematický vykladač české národní povahy : „Člověk vědecky pracující nesmí u nás čekat uznání nebo vděk národa, a už docela ne nějaký osobní prospěch; jest do smrti odsouzen rvát se s překážkami, s tísnivými poměry, zlobou a závistí lidskou.“12 435 [pageend55]Často dosáhlo takové chování dna až neuvěřitelného. Lokajství spojené se špatným svědomím dovedlo zahrnout cizí zachránce květy — vlastním ani nepodat ruku : „Dali mi dakotu a já se napůl ilegálně — přes Američany obsazenou Plzeň — dostal do Prahy...“ „Kdo vás tady vítal ř“ „Budete se divit, nikdo. Na letišti mi nikdo nepodal ani ruku. Nejde o mou osobu, nejsem ješitný, ale takto byl v hlavním městě republiky přivítán představitel letců, kteří bojovali od počátku až do konce a měli takřka padesátiprocentní ztráty.“13 18 Generál K. Janoušek v rozhovoru s R. Cílkem, Hlas Revoluce, č. 8, Praha, 1968. “ J. Werich v rozhovoru po smrti F. Langera. 16 P. Tomáš, Kapitoly z české geopolitiky, Svědectví, č. 45, Paříž, 1973. M J. Werich v rozhovocu : Jiří Trnka a Jan Werich o sobě, umění a životě vůbec, Kulturní Tvorba, č. 52, Praha, 1963. Stín, který padá nejen na jednotlivce, převyšující řady českého průměru. Častokrát už měl zakrýt i celé úseky vlastních dějin. „My přeci se umíme vypořádat hlavně s minulostí. Na svou historii jsme přísní. Když nás ta přísnost popadne, tak věci se nestaly. Presidenti nebyli, knihy nebyly napsány.“14 * Coby kolektivum zřejmý protipól — a tedy vnitřní spojenec — mythu světovosti, bezúhonnosti a příkladnosti českých dějin. Taková trapná autosugesce Že nejsme ve světě o nic víc ,světovější' než kterýkoliv jiný stát obdobné velikosti je prostá skutečnost. Že pocit světovosti patří k trvalým znakům českého chování v tomto století (od sibiřských legií po bruselský pavilón a pražské jaro) je nevývratný jev : jeho kořeny tkví v dávném mythu poslání.16 Neméně pozoruhodné je s tím úzce související přizdobování dějin, které se v Čechách provádí pro vlastní spotřebu, od dětské vlastivědy po politickou propagandu. „My věčně trpíme takovou trapnou autosugesci: co je české, to je hezké. Namlouváme si neustále, že jsme báječní, že nás ve světě mají rádi, že jsme strašně známí. Tiskneme to o sobě v novinách — tahle mythologie se táhne celými našimi dějinami, bez ohledu na zrovna panující poměry. Vždyť přece husité neublížili ani kuřeti, jenom šli a zpívali a nepřátelé utíkali, že ano ?“16 Idealizace minulosti a její ideologický výklad (byť ve službě ,vyššího dobra') stály ve středu velkého sporu mezi Masarykem a Pekařem : oba jevy neústupně přetrvávají. Nemám tu, samozřejmě, vůbec na mysli otevřenou marx- leninskou falzifikaci; jde mi o představu a interpretaci dějin širokými vrstvami národa, o ony množiny historicky neudržitelných tvrzeni. Příklady nejdůle436 [pageend56]437 žitější : moderní český národ dědicem husitů a přímá spojnice od patnáctého století k národnímu obrození (Masarykův politicky snad omluvitelný — Tábor je náš program ! — ale historicky neospravedlnitelný omyl); barok coby doba temna (kombinovaný vliv Aloise Jiráska, protikatolicky smýšlejících katolických podučitelů a Zdeňka Nejedlého); devatenácté století řadou úporných politických bojů s krůtě utlačující Vídní (o upřímné parlamentní kolaboraci od roku 1848 až po tituly dvorních radů rychle pozapomenout); 28. říjen rozvrátil Rakousko (připustíme i vliv druhotných faktorů jako blokáda, vstup USA do války, zvrat v Rusku, definitivní obrat na západní frontě v létě 1918 atd.). A další a další mythy doby nej novější : první republika vzorem Evropě (vzorem tak přesvědčivým, že se bez odporu vzdal prakticky všeho, oč dvě desetiletí usiloval); nevyhnutelnost 15. března 1939 (nevyhnutelnost okupace po Mnichovu je nesporná, ale je k tomu třeba ponižující podpis presidenta státu, ,odevzdávání do rukou*, hrdina sibiřských legií a ministerský předseda v pokorné audienci u Vůdce ...); okupace coby šest let odboje národa (prozaičtěji : přesčasy za zvláštní příděl cigaret; kolaborace neomezená jen na úzký kruh Vlajky; odboj bez široké základny) ;17 květnové povstání — kapitola z knihy národní slávy (čistý zisk : obrazy státníků za výlohami, přemalované nápisy, pár tisíc mrtvých — po kapitulaci Říše; německá armáda, prakticky nedotčená i se zbraněmi);18 léta 1945-1948 jako vzor ,nové* demokracie (vskutku nové dimense demokratického chování : od rabování sudetského pohraničí až po ty papírky, na nichž Jan Masaryk dostával sovětské instrukce).1® A mythy posledního čtvrt století : Únor, léta padesátá (to všechno sovětští poradci !), rok 1956 (nemluvil tenkrát Hrubín o nějaké labuti ?), a konečně — ten světový poutač : socialismus s lidskou tváří (jakou tvář má socialismus britský, švédský, holandský?). Studnice vpravdě nevyčerpatelná. 17 Podrobný, profesionálně dokonalý rozbor neúspěchů a slabostí českého odboje lze nalézt ve vynikající studii amerického historika českého původu : V. Mastný, The Czechs under Nazi Rule, The Failure of National Resistance, 1939-1942, New York, 1971. 18 Ne náhodou je demythisace této absurdně tragické události námětem dvou románů, které patří vůbec k nejlepším věcem české poválečné literatury — Škvoreckého Zbabělců a Kovtunovy Pražské eklogy. 18 Skutečnost zaznamenaná na několika místech. Nejnověji viz : V. Fischl, Hovory s Janem Masarykem, Mnichov, 1973 : „(Molotov)... posílá mi befély na malých kouscích papíru — já si je vždycky schovávám, jeden nikdy neví, kdy se to může hodit — a většinou musím poslechnout. Už jsem se skoro smířil, že jsem jako ten foxteriér na reklamách His Master’s Voice.“ [pageend57]Zde musí blýsknout devětkrát Jen za posledních sto let: čekání až Vídeň prohlédne (a ještě jeden slib, reskript a manifest, ještě jedna deklarace a nové státoprávní ohrazení); čekání až Vídeň povolí a monarchie se sesuje (dřív ani krok : muži Října spustí pípy u „Zlaté husy“ až po vylepení Andrássyho prosebné noty Wilsonovi); čekání na Němce (končící překvapením, že třetina obyvatel historických zemí chce víc, než jí bylo uděleno ve Versailles); čekání na Slováky (s rozčarováním, že i po dvaceti letech jsou stále Slováky a chtějí autonomii); čekání na Daladiera a Chamberlaina (bez nich nelze nic); čekání až začne válka (tak konečně — teď do toho půjdou — oni — a Hitlera porazí — oni); čekání až se Spojenci sejdou na Labi (pak zabílit Molkerei a začít vydávat potvrzení o odbojové příslušnosti); čekání až ,buržoasie bude rozdrcena * (pak začít s masovými vstupy do strany); čekání až vysočanský tělocvikář — půl tuctu let za severním a jižním sousedem — svolí vzít na vědomí pád Džugašviliho; dnešní čekání (na Helsinki ? Henryho Kissingera ? Maův povel ? rok 1984 ? pád Leonida Iljiče ?). 20 J- S- Machar, Co máme od jiných národů odlišného, op. cit. 81 G. F. Kennan, Despatch of July 3, 1939 to the Department of Statě on Generál Conditions in Bohemia & Moravia, From Prague After Munich, Diplomatic Papers 1938-1940, Princeton, 1968. “ A. Masaryková, op. cit. Čekání trpce pociťované básníkem — ikonoklastem :20 Za živým slovem rychle čin jde, za bleskem hrom se musí brát — však u nás není jako jinde : Zde se musí blýsknout devětkrát! Čekání přesně odhadnuté nezaujatým diplomatem : „Členové vlády si nepřestávají zahrávat s myšlenkou resignovat dobrovolně jako gesto ... Ale budou-li jejich resignace dobrovolné, je rostoucí měrou pochybné. Jsouce Čechy, mají pozoruhodnou schopnost odkládat rozhodnuti, a se vší pravděpodobností budou věci odkládat tak dlouho, až budou vyhozeni Němci.“21 Čekání hořce posouzené skeptickým vzdělancem: „Špatné na pocitu naší národní malosti je hlavně to, že máme vždycky důvod k nějakému čekání. Čekáme něco odněkud a nevíme sami ani odkud. A nevíme většinou pořádně ani na co čekáme. To je bolestné.“22 Čekání... Ani okénko nebylo rozbito Čekání je ovšem jen příznakem, klíčovým projevem tolikrát zkoušené a osvědčené české uvážlivosti. Volím pro začátek slovo co nejvíc neutrální : uvážlivost lze vykládat s Havlíčkem jako moudrou rozvahu, s Peroutkou jako humanitu 438 [pageend58]— „Nikdy nezdálíme se příliš od věcí zdravého a opatrného rozumu. V tomto mírném ovzduší dařilo se tomu, co jsme charakterisovali jakožto svou humanitnost. ... Naše revoluce, myslím, může býti příkladem velmi rozumně a mírně vedené revoluce ... Nenasel se nikdo, kdo by pojal ideu vzbouřiti lid proti rakouské moci ... Ze všech zásad nejvíce tu platila zásada zvyklosti a denního rozhledu života : Ale to se přece nedělá. Naše nervy byly humanitní a vedly nás k mírnosti“23 — a vítat ji, byť třeba s jistými výhradami. 23 F. Peroutka, Jací jsme, Praha, 1924. 24 J. Kuklík, A. Roček, P. Zátka, S „Mnichovem“ za zády, Dějiny a současnost, č. 2, 1969. 26 Výzva Č.T.K., Národní Politika, Praha, 2.11.1918. 26 E. Táborský, Pravda zvítězila, Praha, 1947. 37 Vzkaz od odbojového informátora z Prahy do Paříže, 19.8.1939, Archiv Ústavu dějin KSČ, 37-9/85-87. Ale na mírnost revoluce se lze dívat i jinak : „Jeden z mužů 28. října, dr. Fr. Soukup, ocenil naši národní revoluci 1918 slovy: Ani okénko nebylo rozbito !“ Nevystihl právě tím její slabost? Není právě v tom ukryta skutečnost, že okénka, která byla potřeba dokořán otevřít, ukrývala mnoho „revolucí“ nevyřešených problémů ?“24 Opatrnost se netýkala jen okének : „Císařští orlové jsou často snímáni s budov způsobem neopatrným... Jich rozbíjením nebo otloukáním může vzniknout! značná škoda na našem uměleckém majetku. Proto doporučujeme, aby ve všech podobných případech vyžádáno bylo dobrozdání, jež vydá kancelář k podobným účelům zřízená v budově zemského musea (kancelář dra K. Gutha).“25 Nepůsobí tato úzkostná starost o stav architektury a pýcha na nedotknuté okenní tabulky spíš směšně — a trapně ? Jak daleko je od této upřilišněné, podúřednicky důkladné opatrnosti k odsouzeníhodnému opatmictvi vysokých úředníků nového státu ? „Vyslanec Pacák odevzdal vyslanectví v Haagu, Štrét v Bernu, Veverka v Bukurešti. A v Jižní Americe je tomu podobně. Jaké jsme to měli zástupce republiky ! Místo aby právě v okamžiku kdy měli držeti pevnou ruku a uchovat pro nadcházející boj tyto zevní symboly naší samostatnosti a suverenity, roztřásla se jim kolena a podřizovali se jeden po druhém Němcům... Dvacet let se pohybovali na výsluní záviděníhodných míst. A teď, když měli republiku, v níž se měli tak dobře, obhajovat nejvíce, takhle se zachovali! ... Žádné výmluvy jim nepomohou.“26 A stupeň následující — a nejsmutnější : jak daleko je od třaslavého opatrnictví k neomluvitelné zbabělosti ? „Potvrzuje se, že za mnohá zatčení a mnohá udání mohou Češi, kteří ze zbabělosti jsou ochotni k různým podlostem. Listiny 30.000 Čechů, kteří mají být zatčeni v případě války, byly zhotoveny za pomoci Čechů. Gestapo, které na příklad dalo jednomu policejnímu úředníkovi v Plzni listinu lidí plzeňských, dodalo, že listinu dělali Češi.“27 439 [pageend59]Ne rozvaha, ne uvážlivost, ne opatrnost: A stále ještě vrásky státnické, kývání hlavou, obezřetné rady, proroctví temná, plány taktické, kyselé septy — U všech hromů všady, Znám Egorii vaši dost a dost, vy Opatrnost něžně říkáte ji, a já ji pokřtím přímo Zbabělost, tak poctivě je, tak je případněji. 28 Vitalita svlačce a lopuchy Podučitelský komplex, čekání coby způsob existence a krajní nechuť k činům, jež by, jakkoli vzdáleně, působily dojmem „nerozvážnosti“, se slučuje (za nemalého přispění nesnadno zviklatelné víry ve správnost vlastního postupu) v neobvykle úporné životnosti českého národa coby biologického druhu. „Český národ projevil často značnou liknavost a nedostatek zájmu pro těžší koncepce politické a podobné, ale kde šlo o holý život, byl pravým nezmarem. ** 29 Nebot: „Extrémní biologická vitalita, nesoucí s sebou mimořádnou schopnost adaptovat se i v sebeobtížnějších a sebekomplikovanějších situacích, je jeden ze základních rysů české národní povahy. Tento rys sjednocuje vše ostatní, byl a je společný charakteru jednotlivých — i antagonistických — tříd národa, vše další z něho vyplývá ... Biologická vitalita českého národního charakteru je analogická vitalitě hlodavců, vitalitě roje hmyzu, vitalitě svlačce a lopuchy. Je vitalitou rodu, jenž se nedá nikdy ani plně zkrušit, ani vymýtit, ani vykolejit k zoufalství nebo hazardu. Racionální vitálnost českého národního charakteru pochopitelně vylučuje jakýkoliv neutilitaristický romantismus ... Ve jménu zabezpečení hmotných potřeb je schopna bez valné lítosti a pohnutí rezignovat na potřeby kulturní a duchovní. Nedostatek vepřového masa nebo piva byl by větší národní ranou než třeba znemožnění svobody uměleckého projevu.“30 28 J. S. Machar, Opatrným u nás (1916), Tristium Praga, Praha, 1927. 29 E. Chalupný, Národní povaha česká, Praha, 1907. 30 Kvíz, K biologii české národní povahy, vysázeno 1966, vytištěno 1968, Host do Domu, Brno, 1968. Praktické důsledky takového chování nejsou překvapující: „Česká povaha bývá minimálním tlakem formovatelná často ad maximum’, sílu jíž se de facto dobrovolně podává, doprovází téměř vždy posměšným komentářem anebo tvorbou anekdot — ale ničím jiným. A tak dovede být mnohdy papežštější než papež, 440 [pageend60]i když si papeže neváží.“31 Schopnost žít paralelně ve dvou existenčních rovinách vysvětluje mnohé : „ ... mají schopnost žít ve dvou oddělených rovinách současně : mohou se ustarat k zoufání nad nebezpečími, která je obklopují a zároveň mít požitek z radosti okamžiku.“32 31 D. Kvíz, op. cit. 33 T. Szulc, Czechoslovakia Since World War II, New York, 1971. 33 J. Neruda, Velikonoční, Kniha veršů časových a příležitostných, Praha, 1907. 34 K. Kálal, O mravním poklesu v českém národě, Naše Doba, Praha, 2.11.1919. 35 K. Kálal, op. cit. Kapacita přizpůsobit se, přetrvat, vyčkat, je tak vpravdě nevyčerpatelná. Básníkův ironický postřeh se nezdá být parabolou i33 „Kdo snáší ta červená vajíčka ?“ ptá zvědavé se děcko. „Mé dítě, zajisté ňáký Cech : ten snáší všecko!“ Hodinky na řetízku Do samostatného státu, vyhlášeného příznačně českou revolucí, vstoupil národ nejen s četnými autosugescemi, živenými čilou propagandou (á la ,Ceši rodem demokraté *, ,My jsme zbořili Rakousko *, ,My Čechoslováci *), ale především s nesmazatelnými povahovými rysy, které jej utvářely v předchozím století : ,, ... mravní porucha musila se dostavit ... Naši lidé slevovali a kompromisovali. V poslední době, co jsme svědky, vysoká kariéra dělala se jen podlostí ... řídce se uplatňovalo vzdělání, charakter téměř nikdy. ... K tomu všemu dostavila se nechuť k práci; to je vždy příznak mravního poklesu. ... Zalehl do národa strašný materialismus. Jedna jeho složka je zlo- dějství.“34 A po válce ,,k těm co prodávají tkaniny, železo a potraviny, přibyla inteligence, jež se snaží urvat výnosný úřad. Hltavost náramná — vyžrat republiku, řekl básník.“35 Ale opojná skutečnost znovuzískání státní samostatnosti, vzpomínka na onen říjnový den triumfu, autosugesce nevyvratitelného úspěchu a vlastní obdi- vuhodnosti, odsunovaly skepsi a nepříjemné tázání do vytraceného pozadí, „Co to tomu národu dalo. Kolik let sme s tim vydrželi se na to vodvolávat, kolik let sme dovedli vo tom mluvit, fangličky nad tim mít rozvinutý a svinutý, psát vo tom, ale divadlo v Praze sme si neuměli postavit. To sme postavili za Rakouska 1912 na Vinohradech, poslední divadlo. Na to sme neměli čas. A z 28 šraněk v Praze, kudy jezdí vlak jako na venkově, sme ani jedny nedovedli vodstranit, protože sme pořád museli mluvit vo tom osmadvacátym říjnu, jak jsme tenkrát, a Klofáč, a tydle páni, a vesty, a takový ty hodinky na 441 [pageend61]řetízku, co se zmáčknou a vono se to víčko votevře, a voni nejdou, a zase se to zaklapne. A sláva, a pane kolego, a bratře, a soudruhu — a bim ho, a je tu Hitler! Tak vono dyž se to takle rychle udělá, tak vono to ani není tak smutný. ... Ale mně to dodnes nedojímá. ... Ne, nemělo mi co dojímat. Protože já sem neviděl žádný hrdinství, já sem neviděl žádný gesto dějinný. Já sem jenom dycky viděl fotbalovej zápas, kterej sme prohráli, protože byl soudce proti nám, a slunce svítilo našim hráčům do vočí. To sem viděl. Ale nic jinýho. A to mě nemůže dojmout.“36 36 J. Werich, Začátky Osvobozeného divadla, Stereo Panton 01 0235, Praha, 1971. 37 Podle málo známého výzkumu veřejného mínění z října 1968 (Vztah národa k dějinám), který zahrnul přes 1000 Čechů a Slováků všech věkových a společenských skupin, bylo pořadí odpovědí na otázku „které období považujete za nejslavnější, za dobu vzestupu, rozvoje ?“ následující : 39 % — První republika, včetně vzniku RČs; 36 % — husitská doba; 31 % — doba Karla IV; 21 % — období po lednu 1968. 38 J. Kuklík, A. Roček, P. Zátka, op. cit. 39 G. F. Kennan, Report of March 29, 1939 on the New Regime in Bohemia & Moravia, op. cit. Fascinující komentář geniálního klauna o období dnes málem posvátném pro České veřejné mínění37 vystihuje podivuhodně atmosféru velkých slabin státu, vystupujících při střízlivém kritickém rozboru : „Důsledkem toho, že mnohé zůstalo neřešeno, byla skutečnost, že národní hospodářství během svého dvacetiletého svobodného vývoje nebylo schopno změnit svou základní strukturu, odpovídající ještě rakousko-uherským poměrům, dokonce (ač je to pro mnohé nepřijatelné konstatování) relativně zaostávalo za světovým vývojem. ... Idea „čechoslovakismu“ se nemohla stát únosnou pro slovenské prostředí, neboť nerespektováním prosté existence dvou národů se střetla se zárodky procesu „druhého obrození“.38 Pověstná roztříštěnost politického života, oblíbená varianta „tupení domácích“, nemohla uniknout bystrému pozorovateli : „Češi milují politické strany jako kachny vodu, a čím menší strana, tím větší věrnost jejímu programu, a tím ostřejší nedůvěřivost vůči všem ostatním. Po mnoho let české politické strany zasedaly kolem stolu a dělily se o veškerou politickou kořist s přesností malých chlapců, dělících ukradený meloun. Jejich prvotní zájem o relativní rozměr vlastního podílu, spíš než starost o celkové množství určené k dělení, byl jedním z přispívajících činitelů ke katastrofě, která přemohla národ.“39 Ten veliký rozdíl Postup národa a jeho představitelů v obou vstupních fázích nejhlubší katastrofy moderních českých dějin — v září 1938 a březnu 1939 —je do značné míry vysvětlitelný tradičními povahovými rysy. A tragické události oněch 442 [pageend62]měsíců zesílily zpětnou vazbou právě ty nejméňe žádoucí prvky národní morálky — a otevřely tak přímou cestu k Únoru, padesátým letům a duchovnímu marasmu Čech dnešních dní. Události let 1938-1939 nesmírně posílily nebezpečný ,buď-anebol mythus.4** Bud sebevražedně bojovat, obětovat národ, zničit zemi, zatímco by ostatní přihlíželi — anebo se pokorně poddat, kapitulovat, čekat, přežít. L živost, intelektuální omezenost tohoto umělého dilematu je ohromující, ale trvale přehlížená. „Byť to vypadá sebespekulativněji, lidské dějiny jsou v každém okamžiku mnohotvárnější a komplikovanější, než jak je reprezentuje jedna, pouze jedna jejich realizovaná alternativa. Vždy existuje celá škála, množina možností a jen když prověříme maximum těchto možností a variant, často skrytých, v dokumentech nezachycených, přiblížíme se komplexnějšímu pojetí problematiky. ... Navíc se domníváme, že teprve tehdy, když k historické problematice přistoupíme takovýmto způsobem, můžeme brát v plné míře v úvahu kritéria etická a politická. To ovšem předpokládá, že historikové ztratí svou profesionální hrůzu před slůvkem ,kdyby *, které z vědy tak urputně vyhazují, jež se jim však druhou stranou neodbytně vrací zpět.“40 41 Jak v září 1938, tak v březnu 1939, nebyly pouze dvě možnosti. Odstoupení vlády, početná politická emigrace, ozbrojený odpor na několika klíčových (nejlépe opevněných) úsecích hranic, odpor symbolicky omezený jen na obranu přístupů k hlavnímu městu, zničení nejdůležitějších zbraní, které se staly snadnou a vítanou kořistí nepřítele (letadla, tanky), přechod a přelet určitých elitních vojenských jednotek do spřátelených států (Rumunsko, Jugoslávie) — kterýkoliv z těchto činů, sám nebo ve spojení s jinými, by byl přinejmenším zcela jednoznačným symbolickým gestem, a velmi pravděpodobně účinným, přesvědčivým mezinárodním apelem a posilou domácího odporu. Kterýkoliv z těchto činů by říkal neodvolatelně: nevzdáváme se své suverenity dobrovolně, chceme, podle svých sil, čelit hrubému násilí a mezinárodní zradě, zachováváme si svou víru, čest a hrdost. 40 Aneb o nemožnosti třetí cesty (tertia non datur) : viz též P. Tomáš, op. cit. 41 J. Kuklík, A. Roček, P. Zátka, op. cit. 42 Ponechávám přitom stranou velmi důležitou otázku možného (vážně připravovaného a široce podporovaného čelnými armádními veliteli) zvratu v Říši a sesazení A. Hitlera v případě odhodlaného českého odporu. Podrobněji o německé nepřipravenosti a chystané vojenské akci viz : N. Kaldor, German GeneraFs Pian to Depose Hitler, The Times, London, 10.8.1970. Vlády neodstoupily; politická emigrace byla záležitostí jednotlivců; nedošlo ani k omezenému, symbolickému vojenskému odporu;42 zbraně se dostaly neporušeny do rukou nepřítele; odvážní vojáci se vytráceli přes hranice osamoceně či v malých skupinkách. Vlády a národ přijaly trpně diktát — a v případě Háchově se ještě nejvyšší představitel státu „svým podpisem vnucoval 443 [pageend63]Hitlerovi jako partner a domníval se, že tím dosahuje kdovíjakého vítězství.“43 Co následovalo bylo — v ovzduší vytvořeném kapitulací — nevyhnutelné. 43 J. Tesař v rozhovoru : Význam Háchova podpisu, Studentské Ušty, Praha, březen 1969. 44 Informační zpráva z pražského odboje do Londýna počátkem dubna 1969, přetištěna T. Pasákem, 15. březen 1939, Host do domu, č. 9, Brno, 1969. 45 G. F. Kennan, Despatch of July 3, 1939, op. cit. ** A. Hitler, polední rozhovor, 20.5.1942, op. cit. 47 Zpráva z Ankary do Londýna, 20.9.1943, předaná M. Hanákem od K. Přikryla z Prahy, Archív KPR XVI/240-244. 48 Odbojový pracovník illegální organisace ,V boj* do Londýna, 20.10.1940, Archiv Ústavu Dějin KSČ, 37-21/48-51. Česká vitalita triumfovala. Přizpůsobení se novému stavu bylo neuvěřitelně hladké. „Příchod německé armády byl přijat veřejností až na několik výjimek celkem klidně. Některé skupiny sice zvedaly pěsti, pískaly a syčely, většinou se však klidně přihlíželo se slzami v očích. Strážníci zacházeli do průjezdů, aby nebylo vidět, jak jsou dojati.... V nejbližších dnech se však Pražáci s německou armádou spřátelili, zvláště v hostincích panoval srdečný rozhovor, vedený pražským vtipem a upřímností.“44 45 Potlačovaný pláč, 97.4 procent obyvatel do Národního souručenství (totalitou proti totalitě!). „Výsledkem je atmosféra vnějšího poddání se a vnitřní demoralisace, která je mimo popis, a o jejíchž nevyhnutelných následcích není příjemné přemýšlet.“45 Odboj, vzhledem k počtu obyvatel a síle armády ve svobodném státě, nepatrný. Země se stala intenzivně pracující zbrojnicí pro dobytí pevniny. Sám Vůdce byl velmi spokojen — především s českými dělníky. „Češi pracují nyní — a zvláště ve zbrojních závodech — k naši úplné spokojenosti, odvádějíce maximum pod heslem: Vše pro našeho Vůdce, Adolfa Hitlera!“46 Quid pro quo — českým dělníkům se, po hmotné stránce, vedlo lépe, než průměrnému občanu kterékoliv jiné okupované země (s výjimkou snad Dánska) : „Dělnictvo : daří se mu rozhodně ze všech vrstev relativně nejlépe. ... Mnozí říkají, že se jim daří lépe než za republiky. ... Žijí přítomností. ... Sympatie pro Sověty jsou u dělnictva všeobecné v přesvědčení, že pod jejich vlivem zaručí se jim první místo ve státě.“47 Ne existenční zoufalství a nesnesitelný útlak, ale tradiční nenávist vůči Němcům je prvotním faktorem protiněmeckého smýšlení. Demokracie tu přichází zkrátka : „Těch, kteří by dali přednost bolŠevismu před současným stavem, je většina.“48 Čekání na rozpad tisícileté Říše (úsilím jiných) je ve znamení rodící se „věrnosti na věčné časy“ — „Drastické je poznání, že v roce 1939 se manifestuje pod heslem ,Němci ven — Stalin sem‘, což má znamenat,převzetí protektorátu Sovětským svazem1. (...) A tak může historik 444 [pageend64]který hodnotí okupační české veřejné mínění, konstatovat, že duchovní náplní doby je konflikt mezi servilností k utlačovatelům a zrozující se servilností k budoucím osvoboditelům.“49 49 J. Tesař, Patnáctý březen v českých dějinách, Dějiny a současnost, č. 4, Praha, 1969. 50 J. Tesař v rozhovoru : Význam Háchova podpisu, op. cit. 51 J. Tesař, Patnáctý březen v českých dějinách, op. cit. 52 Desítky svědectví o násilnostech v sudetském pohraničí jsou shromážděny a dokumentovány v úřední západoněmecké publikaci : Dokumentation der Vertreibung der Deutschen aus Ost-Mitteleuropa, Band IV, 1 und IV, 2; v anglickém zkráceném překladu The Expulsion of the German Population from Czechoslovakia, Bonn, 1960. Žádný prostředek a postup neměl být opomenut, pokud sloužil tomu, co kolaborační politika nazývala (a nazývá) záchranou národa. 7, hlediska mravního není pochyb, že „politika záchrany národa byla v podstatě politikou záhuby národa. To zaprvé. Byla však i politikou cynické sebezáchovy jedněch na úkor jiných — těch národů, které bojovat musely. Nazývám to národní morálkou podloudnické party. ... My jsme byli obětí toho, že se Evropa všelidských hodnot a principů vzdala. Ale přece jen byli všichni ostatní nakonec k boji dohnáni — jen my jsme se mu vyhnuli jako jedni z mála. ... A v tom je ten veliký rozdíl. Dodnes.“50 Kdo venku jdou K těm povahovým rysům, jež tak neblaze přispěly k rozpadu státu, pokorné kapitulaci a politice „záchrany národa“ (a jimiž, znovu zdůrazňuji, byly samy zpětně intenzifikovány!), se přidružil během okupace rys nanejvýš nebezpečný, latentně jistě v národě přítomný předtím, ale hrozivě uvolněný osmosou nacismu. ,, ... Česká společnost ve své obranné reakci ... přebírá protivníkovy zbraně v ideologickém zápasu. Masarykův ideál úsilí za obecnou, všelidskou hodnotu mravní, který má být náplní a smyslem národního usilování, byl většinou národa opuštěn. ... Je obecná tragedie lidstva, a odbojových národů zvláště, že všeobecné pozdvižení proti nacistické tmě vyvolávalo a utvrzovalo nehumanistické prvky též v jednání odpůrců nacismu. Tato souvislost je velmi zřejmá i na osudech našeho národa, a to nejen okupačních, nýbrž zejména pozdějších.“51 Poprvé široce zřejmé za pražského povstání a při zabírání sudetského pohraničí a vysidlování německých obyvatel,52 irracionálni, slepě kruté násilí se opětovně objevovalo při pronásledování a výsleších nevinně vězněných osob, podezíraných z kolaborace. Poslanec Vojta Beneš zveřejnil jeden z otřesných případů na sklonku roku 1946 : „Před 14 dny, 23. října, jsem dostal od soudu list, že třesní řízení proti mně bylo právoplatně zastaveno. Bylo to v den mých 46. narozenin. A tak se ptávám sám sebe, proč jsem já, český člověk, byl 445 [pageend65]tolikrát tlučen do krve, do bezvědomí, proč jsem musil ležet na mokrém betonu, proč mně byla zmrzačena levá ruka, proč mně byly vytlučeny zuby, proč zkonfiskovali bytové zařízení mé ženy.“53 Totalisace politického života našla vhodný výraz v Národní frontě.54 Fanatických zásahů nebyla ušetřena ani klasická hudba.55 * Nelze než konstatovat, že prakticky všechny projevy komunistické totality let padesátých jsou zřetelně přítomny v období květenl945 — únor 1948. 53 V. Beneš, citát z dopisu občana poslanci, Nový Den, Plzeň, 29.12.1946; další případy brutálního mučení nevinných jsou popsány mimo jiné v Právu Lidu, 30.1.1947, Národním Osvobození 1.2.1947. 54 „Když se na to tak koukám z vládní lavice, je mi mdlo. Jak poslušně zvedají ručičky. ... Co to je za parlament — bez oposice ? Děkuju za takový parlament.' “ Jan Masaryk podle V. Fischla, op. cit. 55 „Ta karanténa je v pořádku. Mezi námi a Mozartem, Beethovenem stojí nacismus. Ne že by Mozart a Beethoven atd. s ním měli cokoli společného ... Ale Němci Mozarta a Beethovena zhanobili na tisícerý způsob. ... A je tedy ta karanténa v pořádku.“ Peer, Karanténa pro klasiky německé hudby, Svobodný zítřek, č. 7, Praha, 1945. 56 J.Voskovec v rozhovoru s P. Tigridem, op. cit. 57 Dopis T. Frejky předsedovi Státního soudu v Praze, Rudé právo, Praha, 25.11.1952. 58 I. Kovalenko, S mužem, který neztratil tvář, Mladá fronta, č. 104, Praha, 1968. Únor 1948 byl jen mnohem méně dramatickou reprízou předválečné kapitulace, s jedním podstatným rozdílem : přinejmenším třetina národa si takový obrat aktivně přála; a většina národa nebyla vyvedena z míry. Věděla, že přežije i tuto autoritu : „Já se pamatuj u na jednu paní v osmačtyřicátém roce, když uhodilo ...A paní, báječná paní, žena z lidu, sůl země, pracovala u nás jako kuchařka ... A když ten den od nás po práci odcházela, tak řekla : ,Ted jdu domů a pustím si Londýn, jako jsem to dělala celou válku/ A já jsem si pomyslel: tady máš výsledek přežití autority. Zkrátka pavlovský pes, víte, se okamžitě utekl ke svému reflexu.“™ A několik set tisíc občanů (ne desítek, set) se stalo rychle soudruhy A pak přišly roky Dantova Infema, které stálo pro většinu národa ve znamení ranních front na ostřezené mléko a večerního šera u rozpraskaného hlasu cizích vysílaček. Oas obludných tragedií. Volání po oprátce pro vlastního otce : „Vážený soudruhu, žádám pro svého otce nejtěžší trest — trest smrti. Vidím teprve teď, že tento tvor, kterého nelze nazvat člověkem, protože v sobě neměl ani kouska citu a lidské důstojnosti, byl mým největším a nejzavilejším nepřítelem.“57 Šílenci v roli spravedlivých : „Jak si, pane doktore, vysvětlujete, že většina soudců tak snadno podléhala ovlivňování, psychóze, která v justici panovala ř“ „Snad to bude příliš kategorické, ale o některých soudcích si myslím, že hrdelní procesy vedli s gustem. Takoví ani nepotřebovali, aby je k tomu někdo nutil.“58 Desestitisíce dětí odříkávajících děkovné básničky vrahům; 446 [pageend66]desetitisíce nevinných, šeptající modlitby na den, který mohl být jejich posledním. V neúprosném stínu Ruzyně, Koloděj, Jáchymova, Příbrami, Valdic, Mírová, Leopoldova — čas nedělní všednosti. Přejmenované ligy, Závodu míru, Emilových medailí a zteplalé desítky. Pro většinu národa léta mlčení a nevědění, léta souhlasu pro den a odporu mezi čtyřmi stěnami pro večer. Jak odpovědět na dotaz básníkův :5fl Nevidím V tom velkém zatmění lásky jak spravedlivo s očima ke zdi slyším Zvon Zikmund kajícník z Hradčan těžkými údery buší v to staré zdivo a kovově prozpěvuje žalm žalu jak začal To přes hlavy živých hlas mrtvých volá nás ze žaláře To mezi Bylo a Bude sevřeno úzkostí bije Srdce té země ten zvon Slyší ten slavný nářek kdo venku jdou Slyší hlas země jež v soužení je ? ,,Nevím“, odpovídá básník sám sobě. Ale nebyla ona léta podobná, oné dvanáctileté německé noci, noci slyšení-neslyšení, vědění-nevědění pro německý národ ? Nepředstavitelné vraždy : „Například, na začiatku roku 1952 velitelstvo vaznice nasadilo konfidenta, aby zorganizoval v jednej izbe útek. Pilku na mrěze ,obstaral' konfident — ostatní mu naletěli. Ked sa potom útek začal — bolo to okolo polnoci — a traja vázni sa spúšťali na rozrezanom povraze z posteTných plachát do vázenskej prekopy, připravené komando, vyzbrojené gulometmi, spustilo na nich palbu.... Móžem to svědecky dokázat, že vedenie vaznice o pripravovanom útěku vopred vědělo a že tato akcia bola inscenovaná...“®0 Hrozba genocidou :,,... major Smola ... mě chytne za krk a nenávistně zařve : ,Dokážeme vyhubit vás i vaši špinavou rasu! Jste všichni stejní! Všechno, co Hitler dělal, nebylo dobré, ale zničil židy, a to byla spávná věc. Ještě příliš mnoho jich uniklo plynovým komorám. Co nedokončil on, to doděláme my'.“61 59 J. Zahradníček, Zvon; napsáno v březnu 1953 ve vězení Státní bezpečnosti v Bartoloměj ské ulici v Praze. 60 J. Dobrovodský, Boli to justičně vraždy, Dud., č. 96, Bratislava, 1968. 61 A. London, Doznání, překlad I. Fleischmanna, Praha, 1969. 62 Informativní přehled o vyšetřovacích a vězeňských methodách let padesátých je podán v : O.Ulc, Koestler Revisited, Survey, London, Winter-Spring 1969. Mučení mrazem, hladem, vedrem, upíráním spánku, zvířecí pracovní podmínky, sadismus, promyšlená snaha zbavit trýzněné jejich lidské podstaty.®2 Noci ledových podlah a nezhasínajících žárovek, plesnivého chleba, opuchlých rukou a nevinné krve. Sen, který přešel; skutečnost, která mrazí. A nikdy neodejde. 447 5 [pageend67]Dějiny naše děláme my Kde stojí národ dnes, Šestý rok po příjezdu sovětských tanků z mlhavé letní noci ? Měsíce a roky, které ji předcházely, nebyly časem hrdosti. Odchod noci ranných let padesátých byl úděsně pomalý. Reformy se blahosklonně nadělovaly po zrncích shora. Velcí reformátoři, pozdější vůdci pražského jara a s nimi i většina národní inteligence, byli ve věrných službách. „Naše inteligence ... si nerada připomíná svou dosti horlivou koexistenci s politickým systémem 50. i 60. let. Předstírá, že byla ke všemu donucena, aby zakryla svou někdejší dobrovolnou konformitu. Ale co se stalo, nedá se odestát.“63 Národ poddaně čekal s neztenčenými adaptačními schopnostmi. O madarské revoluci byly fronty před masnami poněkud delší, zatímco návštěva sportovních utkání zůstala nezkrácena. Zrušili třináctý plat, ale nadělili sportku. Zdražili dvanáctku, ale vrátili Spartu a Slavii. Vždycky bylo z čeho se radovat ... 63 V. Blažek, Uherské Hradiště, Host do domu, č. 1, Brno, 1969. 64 Skutečnost pozoruhodná : oba se svou časnou odvahou vydrželi. Smrkovský, přes tak četná jaro-letní pobíhání ode zdi ke zdi, pronesl zdaleka nejlepší projev po návratu z Moskvy a, na rozdíl od ustrašenců typu Černík-Císař, neodvolal. Husák nepochybně riskoval mnoho ve své posedlosti po prvním křesle : odvaha v poněkud jiném směru. 65 E. Chalupný, Národní povaha česká, op. cit. Události od zimy 1968 do jara 1969 nepřinesly žádné překvapivé vybočení z norem českého jednání. Naopak: byly hořkými potvrzeními tradičních povahových rysů národa. Když se strana začala rozkládat od hlavy, národ zachoval obvyklou vyčkávací pozici. Jak krásně se nic nedělo celý leden — kromě Husákových a Smrkovského novinových disertací.64 Teprve když okresní konference začaly žádat hlavu Novotného, když se zdálo, že se strana chystá provést jakousi nebývalou rituální sebevraždu, národ se pohnul. Váhavost a opatrnost prvních měsíců (jíž předcházela krajní váhavost v presidiu i ÚV celý podzim 1967, táhnoucí se i přes ony pověstné vánočky zaneprázdněných soudružek), rychlé vzplanutí a krajní euforie jara a léta, první rozpaky co dál, úder — a návrat k nezkrušitelné existenci svlačců. Přes půl století staré závěry Emanuela Chalupného nemohou být lépe ilustrovány : „Česká povaha dává se do díla flegmaticky, pak rychle přejde v sanguinické nadšení, aby brzy ochabla... Český vzestup je rychlý, příkrý a bravurní, brzy však nastane sestup. Nepokračujeme pravidelně, nemáme tradic, ale žijeme v opětovných nábězích a depresích... Čech vydrží největší námahu, a nejtěžší zkoušky, když musí, nebo když je lze překonat, byť pracně, ale brzy. ... Vynaložit práci najednou a pak dělat co nejméně — toť česká povaha. Čech dovede se vpravit rychle do všeho, ale více načne, než dodělá.“65 Autosugesce šlehala onoho jara a léta jasným plamenem. Nebyl snad Dubček na obálce Time ? Neshrnuly se do Prahy desítky novinářů, putující od Sika ke 448 [pageend68]Galuškovi, od Goldstííckera k Loeblovi, od Svitáka k Liehmovi, líčíce jejich očima českou dějinotvomou explosi ? Něco co tu ještě nebylo! Ale bylo : stačí si pořádně přečíst dějiny maďarského léta a podzimu 1956 a alespoň tucet čísel varšavských novin a časopisů z téže doby.66 66 Například zasvěcené osobní vylíčení : E. Marton, The Forbidden Sky, Inside ťhe Hungarian Revolution, Boston, 1971; z polských tiskovin hlavně Trybuna Ludu, Nowa Kultura a Po prostu. 67 Anonym, Symposium : Options in Czechoslovakia, Studies in Comparative Com- munism, č. 2, Los Angeles, 1969. Lidé a invaze 1968 — to je otisk událostí předválečných. Zaťaté pěsti, vojáci v kasárnách, pláč, slova hořkosti a zoufalství. Jen slova. Ačkoli politické a vojenské okolnosti obou vpádů jsou naprosto odlišné, české mýthy a činy, které je doprovázely, jsou živeny týmiž prameny. Nocí tanků opět ožil mythus ,buď-anebo‘. Opět ono nepravdivé dilema — někteří z lidí, kteří nyní tvrdí, že ozbrojený odpor by byl čestnějším řešením, patřili k těm, kdo se, jako já, modlili 21. srpna a v následujících dnech, aby nedošlo k žádné neuvážené akci, která by vedla k otevřenému boji a způsobila nesmírné ztráty na životech a majetku, a zničila jedny z nejlepších architektonických památek Evropy“67 — záměrně postavené tak, aby nesouhlas s politikou kapitualce mohl být označen jako šílenství, neodpovědný, nestátnický postup, zběsilý hazard. Je zřejmé, že začínat s koordinovaným ozbrojeným odporem po půlnoci 21. srpna bylo z vojenského hlediska nesmyslné. Politicky a mravně by místní, omezený, symbolický, odpor nesmyslný nebyl. Hrůzostrašné obrazy masových obětí, spálené země a nedozírných politických následků neobstojí při kritickém zvážení historických okolností a nejbližších dějinných paralel. Ztráty a škody nemohly dosáhnout katastrofálních rozměrů : místně a časově omezený charakter odporu (zdůrazňuji jiný druh vojenské akce nebyl proveditelný v tak krátkém čase vzhledem k organizaci a orientaci čs. armády) to vylučuje. Budapešť nebyla srovnána se zemí. Nová politika ,záchrany národa1 nezachránila nic\ Na Maďarsko, které bojovalo, nebyl uvalen drastičtější režim, než na Československo. Pět let po revoluci byla vnitropolitická situace v Maďarsku nepochybně mnohem nadějnější, než je dnešní stav v Čechách, symbolizovaný veršováním Ivana Skály a ,filosofií * Vasila Bilaka. Racionální, účinný postup v létě 1968 spočíval ovšem v balkánském vzoru : v Čierné by se jednalo patrně jinak, kdyby za ,naivním marxistou * stála nově utvořená, skutečně lidová milice. A kdyby se Moskva rozhodla nicméně k zásahu, byla hy výsledkem porážka — nikoli kapitulace. Ta dvě slova nejsou synonyma \ ,, ... tento národ bohužel nikdy nekrvácel, bohužel nikdy ke krveprolití nedošlo. A ať to zní jakkoliv cynicky, přece jen se domnívám, že jsme tím více ztratili, než získali. ... Jde o to, že svobodu může mít jen ten, 449 [pageend69]kdo o ni neustále bojuje. A kdo klade apriori výše nutnost vyvarovat se krveprolití nežli svobodu, ten ji také zpravidla ztrácí, nebo ji vůbec nenabývá.“68 68 J. Tesař v rozhovoru : Význam. Háchova podpisu, op. cit. 69 J. Kuklík, A. Roček, P. Zátka, op. cit. 70 J. S. Machar, K 28. říjnu 1928, Spisy XLVII, Praha, 1929. V moderním českém národě se vždy našli ti, kteří nesdíleli morálku poddání se, kapitulace a přežití za každou cenu. Jejich činy tvoří vrcholy českých dějin. Jak obdivuhodná (a jak beznadějná — vzhledem ke svému konečnému cíli — na samém začátku války) byla emigrace Masarykova a jeho boj za nový stát. Jak odvážná cesta těch, kteří opustili rodiny v protektorátu, a nevrátili se z vln La Manche a stepí Ukrajiny. Jak nevzpomenout těch, kteří si zachovali svou víru a čest v nacistických koncentrácích nebo uranových šachtách. A nezapomenout na ty, kdo odmítli kariéry, kdo odmítli prodat se, udávat, poddat se — kdo poslouchali hlas svého svědomí. O to obdivuhodnější jsou jejich činy, že vycházejí z prostředí, v němž se takové jednání pokládá za hazard, za zbytečné gesto. Zůstává prostou skutečností, ze v hodinách zkoušek rozhodující většina moderního českého národa nevolila cestu činu. „Snaha přežít, zachovat holou existenci, život, je logická, jde-li však o samo tělo i duši národa, může mít velice tragické důsledky, neboť pak máme co činit s kritérii, která stojí mimo rovinu, zahrnující životní přežití jednotlivce. Pak je v sázce důstojnost, čest, prostě všechno to, co tvoří morální tvář národa, co ho definuje nejen v okamžiku historického jevu, ale i do budoucnosti, všechno, v čem se historické události transformují a přetavují ve vlastnosti, povahové rysy národa.“69 Jen tehdy až se kapitulace přestane vydávat za porážku, až čin nahradí slovo, přestanou být moderní české dějiny dějinami útrpnými. Zůstanou možná tragické — ale stanou se zároveň velké. Neboť nelze zapomenout, „že dějiny naše děláme my, a jací jsme my, takové že jsou a budou naše dějiny. Že každý stát a národ má vyšší poslání, než je honba za věcmi efemerními a osobními, a zrada poslání toho že se vždy zle mstí na celém národě.“70 450 [pageend70]ESEJE, PAMFLETY, POJMY, FAKTA Ivan Bystřina (Berlín) „O pražském pokusu se socialistickou demokracií bylo napsáno téměř dvěstě knih,“ píše autor článku otištěného v č. 46. Svědectví na stránkách 321-328. Ještě ovšem daleko víc bylo napsáno Časopiseckých článků. Dokonce tak mnoho, že se některé redakce rozhodly víc o tom všeobecném problému už ani netisknout, snad až na některé výjimečné případy. Každý, kdo má trochu přehled přes tu rozsáhlou literární produkci, ví, jak je tomu s její kvalitou. Pravda, vyšlo několik delších či kratších studií, napsaných zasvěceně a s využitím pramenného materiálu. Objevila se taky velká řada povrchně žurnalistických a jiných konjunkturálních výplodů. Ale hlavně — a to je pro literaturu o „pražském pokusu“ typické — je tu nespočetná řada různých esejů a pamfletů. Nemám nic proti esejům a pamfletům. Rád si je čtu, jsou-li dobře napsány a dávají-li podněty k přemýšlení, ba sám sem tam nějaký napíšu. Mají dokonce podle mého názoru svůj význam i pro vědu, zejména pro vědu o společnosti, která zkoumá fenomény tak složité, že na to dnes exaktní metody ještě zdaleka nestačí : Pár pronikavých postřehů esejisty může obsahovat víc relevantní informace než tlustospis plný hnidopišské analýzy empirických dat. Může — a nemusí; to už je riziko esejistovo. Jenže — nemá smyslu si namlouvat, že se dnes v „psaní o pražském pokusu“ dostaneme o píď dál, když napíšeme a vytisknem ještě další desítky či stovky esejů a pamfletů, at už jakkoli vtipných a originálních, a budeme v nich rozpřádat spekulace o podobných blíže nedefinovaných pojmech, jako je „technokracie“, „reformní komunisté“ apod., aniž je jasné, kdo kam vlastně patří. Nepřesné, rozplizlé pojmy, ideologická razítka, u nichž se ani neví, kdo vlastně je jimi razítkován, nepřidají váhy nejen vědeckému rozboru, ale ani eseji nebo pamfletu. Je to zvlášt politováníhodné u těch prací, které jsou silné v kritice vládnoucích, které českou společnost případně hodnotí jako nikoli socialistickou, nýbrž „vykořistovatelskou, třídní, monopolistickou“ s „totalitní diktaturou monopolistické byrokracie“1, avšak zároveň selhávají v analýze a kritice ovládaných, těch, kteří jsou touto „novou třídou státních byrokratů“ (a ještě víc ovšem partajní oligarchie) vykořistováni a utlačováni a kteří proti ní — jako tomu bylo např. 1968 — revoltují. Ostatně si nemyslím, že se mezi těmi knihami o „pražském pokusu“, které za něco stojí, najde mnoho takových, jež by ono 1 Něco jiného je ovšem, nazve-li se společností „s tržním hospodářstvím“. Každému, kdo netrpí ekonomickým ignorantstvím, musí být jasné, jak to ve skutečnosti vypadá v zemích s byrokraticko-direktivním ,,plánovitým řízením“ hospodářství s „tržními vztahy“. 451 [pageend71]„kritické hodnocení české společnosti“ označily za trockismus, anarchismus či něco podobného. To snad spíš v písemnostech, jež vydávají domácí quislingové. Jenže v některých esejích a pamfletech se necituje, a tak se v nich často vede boj proti větrným mlýnům. Chceme-li však vycházet z analýzy sociální stratifikace společnosti a používat při tom takových sociologických či quasisociologických pojmů, jako je „dělnická třída“, „inteligence“ a „intelektuálové“, „technokracie“ a „byro kracie“ atd. atp., a chceme-li k tomu ještě formulovat — tak, aby byly věrohodné — prognózy asi takového druhu, jako jsou odpovědi na otázky : • jaká je (jediná ?) žádoucí alternativa dnešních poměrů v Praze ? • která je (jediná ?) potenciální síla, schopná čelit totalitní diktatuře ? • mezi kterými společenskými silami existuje či vzikne rozhodující konflikt ? • budou se „technokraté“ v budoucnu snažit „uvolnit autoritativní sociální strukturu“ ? • přijde „nový DubČek“ v roli Gomulky ? • bude inteligenci propůjčena „omezená pravomoc“ ? atd. atp., pak nezbude věru než se pokusit pojmy, jichž při tom používáme, pokud možno přesně vymezit. Jinak si nemůžeme a nebudeme rozumět a náš rozhovor se bude podobat dialogu z Bergmanova Mlčení. A tu se hned klade řada otázek : 1. Kdo je a jak vypadá (příp. v r. 1968 vypadala) u nás dělnická třída (ba dokonce dělnická třída „v modrém i bílém límci“) ? Jak se reprodukuje, z jakých vrstev se doplňuje, ke kterým vrstvám sama tenduje (čili : jaká je její sociální mobilita), jaké jsou a odkud pocházejí její normy a vzory (patterns) ? Jaká je její vnitřní diferenciace, do jaké míry žije a myslí „konzumně“ a „maloměštácky“, jakou roli hraje „proletaire bourgeois“, kterého Franz Marek staví proti Moliěrovu bourgeois gentilhomme a o němž právem poznamenává, že mu sice nechybí komické rysy, ale přijde-li k moci, může být „pořádně nepříjemný“ ? Kdo zbývá kromě „špičkových intelektuálů“ ve vrstvě inteligence, jestliže ostatní vlastně tvoří „dělnickou třídu v bílém límci“ ř 2. Kdo jsou v československých podmínkách „technokraté“ ? Bylo by nerozumné popírat existenci (v roce 1968 a jistě i dnes) technokratických názorů, tendencí či směrů u nás. Svědčí o tom zejména spor o „podnikové rady“ a kompromisy, které z tohoto sporu vznikaly. Za technokratický jistě označíme např. podobný názor (cituji z časopisu Ekonomická revue, 5/1969) : „Nemyslím, že by dělníci stáli o takové ,osvobozování', při kterém by měli sami suplovat to, co očekávají od odborně kvalifikovaného managementu ... Řekl bych proto, že koncepce plné samosprávy v podnicích je dnes ještě příliš mlhavá a příliš sporná, než aby byla zralá pro realizaci bez rizika dalších společenských komplikací. A mám-li k tomu vyjádřit svůj osobní názor, je pro cestu současné moderní společnosti za osvobozením člověka neschůdná...' 452 [pageend72](ovšem i zastánce tohoto názoru byl „alespoň“ pro to, aby si dělníci mohli management „zvolit, vybrat“). To vše však nevysvětluje, kdo tvořil a tvoří onu společenskou sílu, zvanou „technokracie“, která tu prý stojí proti „národu“ a byrokracii jako jakási mocná „třetí síla“, která s „aparátníky“ uzavřela „zájmovou koalici“, ale zároveň je schopna podle Bismarckova vzoru (!) byrokracii u vlády vystřídat a jako alternativu dosavadního režimu realizovat jakési „technokratické řešení“. Jsou to direktoři závodů, jejich náměstci a hlavní účetní ? Či jsou to byrokratické aparáty ministerstev a plánovacích orgánů ? Nebo snad sedí „reformně naladění“ technokraté v partajních aparátech a dokonce v politbyru a jen se zatím maskují co by „byrokratická elita“ ?2 Nepřipomíná to spíš ony stále znovu se objevující a stále znovu tvrdou skutečností vyvracené pověsti (případně naděje), že se v SSSR formuje silná technokratická vrstva (případně v čele s Kosyginem), která vystřídá byrokratickou vládu Brežněvů a jejich partajních aparátů, která zreformuje ruský středověk, uvolní „autoritativní sociální strukturu“ a vrátí Rusko Evropě (tedy nejspíš nějaké formě kapitalismu) ? Všechny tyto řeči, celý ten (v některých kruzích nové levice tak populární) stínový box proti „techno- kracii“ (tj. prakticky proti ředitelům podniků, kteří sami jsou bud zcela neschopní političtí „kádři“, nebo zkostnatělí byrokrati, nebo trpí fušérskou vládou stranických tajemníků neméně než dělníci), celý tento stínový boxing odvádí jen pozornost od skutečného a hlavního nepřítele, od komunistické oligarchie a jejího byrokratického a policejně teroristického systému. 3. Kdo je tento nepřítel, kdo tvoří „new class“, novou vykořistovatelskou vládnoucí třídu v Československu, je — zdá se — celkem nesporné; většina těch, kdo o „pražském pokusu“ píší, je velmi dobře zná z vlastní zkušenosti, někteří se v jejich kruzích sami dlouhá léta pohybovali. (Jen poněkud tahá za usi používání jinak běžné sociologické terminologie, jsou-li „arogantně stupidní partajní nedoukové“ jedním dechem nazýváni „byrokratickou elitou“.) Složitější je otázka, kdo byl (a je) protihráčem této vládnoucí třídy, kdo byl (a v budoucnu může být) hybnou silou nebo alespoň nezbytným katalyzátorem revolty. Pojem „reformních komunistů“ je výjimečně nepřesný a bývá vztahován na pestrou směs nejrůznějších skupin, jejichž intence a zájmy se často navzájem diametrálně lišily. Velmi mnozí čs. občané se tak či onak namočili do „reformy“ a velmi mnozí z nich měli legitimace KSČ (proč tomu bylo tak, bylo už víckrát popsáno). Co však měli společného např. Karel Bartošek a Oldřich Černík, ačkoli je oba lze bezpochyby označit aspoň pro rozhodující měsíce 2 Zůstává zejména nejasné, jak technokraté, kteří „nebyli vlastně poraženi“, realizují ekonomické změny, což prakticky mimo jiné znamená „korumpovat technokraty“ a konzolidovat „aparát strany, policie a armády“, a toto „technokratické řešení“, jež záleží zejména v „začlenění produktivní inteligence do technokratického mechanismu“, by skončilo (podle gaullistického vzoru), kdyby se podařilo, tím, že by — „reálná moc zůstala v rukou byrokratické elity". 453 [pageend73]1968 za „reformní komunisty“ (a nějakou dobu byl „reformním komunistou“ dokonce Gustáv Husák) ? V oněch rozhodujícíh měsících (a částečně již předtím, nebot celé pražské jaro nespadlo z nebe, bez kontinuity s „přípravnými léty“) neprobíhaly fronty jen mezi „třídami“ nebo mezi „komunisty a nekomunisty“, nýbrž taky napříč klasických makro-sociologických kategorií. Pokud můžeme vůbec soudit lidi podle toho, co činí a co říkají, pak nemůže nikomu ujít, že něco jiného činili a říkali (alespoň ve své většině) členové Dubčekova nového („reformního“) vedení „strany a státu“ než značná část nej vlivnějších publicistů, spisovatelů, vědců (taky „reformních komunistů“, ale i „reformních nekomunistů“). Nestáli jenom na jedné straně Novotný, Hendrych a spol. (konzervativci, dogmatici, stalinisti, Či jak chcete), partajní aparát, byrokracie, policie atd. a na druhém břehu Dubček a jeho parta, Svaz spisovatelů, Literární noviny a dělnická třída a lid a nevím kdo ještě. Zvláštnost našeho vývoje spočívala právě v tom, že už předchozí šedesátá léta povlovně začala rozkládat i zdánlivě neochvějně pevné byrokratické pevnosti, že skoro všude, i v armádě, i ve Vysoké škole stranické a kdovíkde ještě, seděly přinejmenším zárodky „páté kolony“, jež jako by jen čekaly na leden 1968, na to, jak ,vystoupí z ilegality“ a začnou se rychle názorově vyvíjet směrem někam daleko pryč od dosavadního systému a vlastně — vezmeme-li věci, jak byly a ne jak se nazývaly — daleko pryč od komunismu. Protože už i jen leccos z toho, co bylo obsaženo v mírňoučkých reformních návrzích Akčního programu, návrhu stanov strany apod. (nehledě k provedenému zrušení cenzury), přesahovalo meze, které nedovolí dobrovolně překročit žádná komunistická strana na světě. Kdo by se divil Šelestovi, že ho musela jímat hrůza při pomyšlení, kam logicky a politicky směřoval vývoj, který by československá společnost s nejvyšší pravděpodobností teprve zahájila po vyhraném (pro „reformisty“) čtrnáctém sjezdu! (Aby nebylo omylu, nemyslím tím reprivatizaci a rekapitalizaci, pro něž nebyly tehdy předpoklady. Ale i to by, zdá se, sovětší satrapové snesli spíš než pro ně smrtelné nebezpečí „demokratického so cialismu * ‘.) Právě v důsledku tohoto zvláštního vývoje, v důsledku (mimo jiné) toho, že se vytvořily fronty probíhající napříč velkých společenských vrstev, skupin a institucí, mohla se československá revolta proti systému ve své první fázi (a poslední, nebot ji už nepřežila) vyvíjet zdánlivě jako „reforma systému prováděná v rámci vládnoucí strany“. Není to zcela přesné : mnohé z toho, co se dělo, probíhalo mimo rámec vládnoucí strany a tato strana sama byla ke svému „reformátorství“ nucena a hnána stále sílícím tlakem zdola, tlakem novinářů, tlakem lidu, tlakem mládeže (ve své zdrcující většině někomu - nistické). Komunistická strana (přesněji řečeno : její část) byla tlačena k reformátorství proto, že byla oslabena (v důsledku různých okolností a také v důsledku existence „páté kolony“), a její reformátorství ji naopak čím dále tím více oslabovalo. Z tohoto kruhu nebylo pro ni jiného východiska než buď konservativní puč, nebo — intervence zvenčí (taková byla objektivní situace, což neznamená, že si to Dubček a ostatní taky uvědomovali). Ostatně nebylo 454 [pageend74]málo takových, kteří v létě 1968 očekávali, že na podzim dojde bud k rozštěpení KSČ, nebo strana jako taková zmizí vůbec z politického jeviště. Tak závratně rychle, zdálo se, šel tehdy vývoj. Jenže — přes všechen tento závratně rychlý vývoj (kdopak jej řekněme v lednu 1968 očekával a mohl očekávat ?) byla československá revolta na jaře a v létě právě jen ve své prvé fázi, ač nadějné nemluvně, ale přece jen ještě nemluvně (i když křičící a vehementně se dožadující svého). To, že fronty probíhaly institucemi, mělo taky své negativní stránky : nejen že skupinky reformistů byly téměř všude — taky protivník seděl ještě všude. Pro ozbrojený převrat nebyly ovšem podmínky, a proč taky, byla-li tu naděje na nenásilnou změnu systému ? Je to jistě složitější než pověsit Hendrychy a spol. na lucerny, ale odpovídá to spíš humanistickému naladění reformátorů a snad taky české „národní povaze“ a tradicím. Toto „české“ řešení však předpokládá — bud jak bud — dlouhý úporný boj uvnitř institucí, at už jsou to odbory, umělecké svazy (kde to bylo ovšem lehké), nekomunistické politické strany, rozhlas a televize, ba v neposlední řadě policie a armáda atd. — anebo instituce dosud vládnoucí komunistické strany. Reformy, jež měly v jádru změnit nakonec zásadně celý systém, byly probojovávány (jak už to v politice bývá, se střídavým úspěchem a často jen jako kompromis) nejen v rámci „vládnoucí strany“, ale také v jejím rámci. Charakter celého, částečně živelného hnutí jara a léta 1968 neumožňoval nic jiného a naopak to vyžadoval. Sice to nakonec nezachránilo „pražský pokus“ před sovětskou intervencí, ale aspoň to dávalo jakous takous naději. Za takové situace, kdy reformisté měli ještě slabé, menšinové pozice ve velké řadě dosud rozhodujících institucí státu a dosud vládnoucí (byt jakkoli oslabené) strany, kdy ve „vedení“ seděli Kolder, Bil’ak, Kapek, Švestka, Indra, Jakeš a další (s možností paktovat se s Moskvou), ale kdy reformisté měli zároveň více než reálnou perspektivu, že se (zejména po 14. sjezdu KSČ) této přítěže zbaví (počet konzervativních delegátů zvolených k tomuto sjezdu je odhadován zhruba na 10%) — vytýkat za takové situace „horní vrstvě inteligence, tedy vedoucím intelektuálům, spisovatelům, vědcům, umělcům a novinářům", že „uzavřeli mlčky koalici s reformisty stranického a státního aparátu, protože jejich zájmy spadaly dočasně v jedno“, znamená nevidět si v politice a v specifické politické revoltě osmašedesátého roku na špičku nosu. Co by se pravděpodobně stalo, kdyby taková „koalice“ nebyla uzavřena ? Dubčekovo křídlo — zejména bez podpory masových informačních prostředků a v atmosféře, v níž by spisovatelé a jiní tehdy v národě populární a vlivní „intelektuálové“ toto „vedení“ odmítali a paušálně napadali — by nemohlo odolávat tlaku Moskvy a domácích konzervativců a lze jen předpokládat, že by se podařilo celý „pražský pokus“ rychle zlikvidovat i bez sovětských tanků. O „spontánní aktivitě probuzených mas“ (pokud by se za takové situace vůbec „probudily“) by nemohlo být ani řeči. Nejde o to, pokoušet se rekonstruovat, „co by se stalo, kdyby...“, nýbrž o to, s čím museli tehdy „vedoucí intelektuálové“ do budoucna počítat, co měli ve svém tehdejším „taktickém“ uvažování předvídat (i když nemohu a nechci tvrdit, že tak 455 [pageend75]skutečně uvažovali; možná, že šlo o čistě neuvědomělou volbu „taktického“ postupu). Kdyby byli onu „koalici“ neuzavřeli, byli by si (a celému národu) rozhodně jen pomohli z deště pod okap. Kromě toho nebyla tato „koalice“ žádným shnilým, bezzásadovým kompromisem. O tom, že „vedoucí intelektuálové“, novináři atp. nejen podporovali progresivní opatření „Dubčekova vedení“, ale také hojně kritizovali jeho nedůslednosti a „protirevoluční“ machinace a zásahy (stanovisko k obnovení sociálně demokratické strany, kampaň proti 2000 slov, stanoviska vůči „svazu mládeže“ a studentskému hnutí, vůči rolnické organizaci, pokusy nadále provádět kabinetní politiku, zejména ve vztahu k SSSR atd. atp.), existuje sdostatek tištěných dokladů. Že někteří někdy svůj kritický hlas tlumili, zejména když zrovna tlak Velkého bratra z východu vzrůstal, bych jim ani tolik nevytýkal. (A ostatně byl tu vždycky ještě časopis Student.) Potřebu diferenciace uvnitř nekonzervativního tábora někdy převažovala nutnost jednoty (zejména vůči nebezpečí zvenčí). Laskavý čtenář, který možná nečetl sborník Systémové změny, dovolí, abych tu ještě jednou ocitoval dvě svědectví, prostě proto, že odpovídají historické pravdě. Prvé : „Nedůvěra vůči (Dubčekovu) vedení byla zpočátku silná i v redakcích a vedení masových komunikačních prostředků. Ostražitost převládala i v řadách publicistů, kteří okamžitě varovali, někdy možná až ukvapeně, jakmile se zdálo, ze ochabuje rozhodnost politické špičky důsledně uskutečňovat slibované reformy“ {Svědectví, č. 42, str. 206). A Ivan Pfaff píše zhruba toto : Většina kulturní fronty zaujímala po lednu 1968 „pozici na novém politickém vedení nezávislou a k němu kritickou", v předokupační krizi pak „osvědčila pevnost a důslednost vyšší než nej rozhodnější politikové“ {Svědectví, č. 41, str. 51). A byly to stovky článků v novinách a v časopisech s nevídanými masovými náklady, stovky rozhlasových a televizních pořadů, stovky veřejných diskusí, zejména s mládeží, bylo to zakládání nových progresivních zájmových a politických organizací, byla to obrovská kvanta zacílených informací o zlořádech systému, o všem možném, co dosud bylo nejpřísnějším tabu — to vše byly pravé zdroje „aktivity probuzených mas". To vše se četlo, poslouchalo, diskutovalo. Je možné se tomu posmívat: inu, rupla cenzura a holt se názory intelektuálů projevily v tisku, oni jsou totiž schopni říci či napsat českou větu bez cizí pomoci... Ale prohlásit to vše za „stínový box“, který pomáhal paralyzovat demokracii a humanismus, to je i pro zkušeného čtenáře pamfletů přece jen trochu mnoho. 4. O velkých společenských skupinách lze jistě — v rozumných mezích — pronášet zevšeobecňující soudy. Tak jsem např. přesvědčen, že lze popravdě říci, že se („v přechodném období rozkolísaného aparátu“) inteligence projevila „jako vedoucí síla národa“. (Jen mi není jasné, jak tato „vedoucí síla“ mohla zároveň zůstávat „v roli služky“ aparátu a dokonce — opět zároveň — zaujímat „střední pozici“ mezi dělnickou třídou a aparátem partaje.) Avšak tam, kde končí možnost podobných zevšeobecnění, musí každému padnout do oka, že — tak jako jiné velké společenské skupiny — i 456 [pageend76]inteligence (ve svých názorech a v politickém působení, a o to tu přece jde) se dělí na různá seskupení a proudy, přinejmenším na více méně konzervativní část, „umírněný“ střed a křídlo radikální. Ono tomu tak bylo dokonce i v carském Rusku, a i my jsme měli už roku 1848 „liberály“ a „radikální demokraty“. Když se někde v eseji či pamfletu napíše něco, co je šito na Zdeňka Mlynáře nebo na Eduarda Goldstúckera, neznamená to ještě, že to taky platí na Ludvíka Vaculíka a obráceně. (Jmenuji zde čistě příkladem, bez jakéhokoli hodnocení.) Všecky úvahy o tom, co všechno „inteligence“ neviděla, oč se nepokusila, čím se dala zmást, čemu pomáhala, co nedokázala, z čeho se nemohla vymknout atd. atp., mohou přesně platit pro určité skupiny a názorové proudy, ale vysloveno o „inteligenci“ (či „intelektuálech“) jako celku — je to většinou prostě nepravda. Nedoložené, paušální posudky, chvály i odsudky, ztrácejí průraznost a cenu i v pamfletu. Kdo střílí, měl by střílet do černého. 5. Rozbor stratifikace inteligence a diferenciace jejího působení by si vyžádal delší studie; zejména by byl žádoucí rozbor úlohy radikálních intelektuálů, už také vzhledem k významu této problematiky pro přítomnost a nej bližší budoucnost. Musím se omezit na jednu úzkou otázku : k úloze tzv. vědeckých týmů v Československu před rokem a v roce 1968. Nejen doma, kde byly ovšem rozpuštěny a jejich produkce rozmetána, ale i v emigraci jsou tyto týmy málo známy a zároveň předmětem nejostřejších výpadů. Např.: „v týmech Čs. akademie věd byla připravena ideologická výbava, která měla znovu házet písek do očí dělnické třídě a inteligenci a předstírat, že pod pseudomarxistickým nátěrem je něco jiného nežli nahé zájmy byrokratické elity...“ Týmy vznikaly v letech předcházejících roku 1968 a byly vesměs poznamenány touto dobou sklonku novotnovské vlády. Seděli v nich představitelé nejrůznějších křídel a proudů vědecké inteligence, schopní i neschopní, charakterní i bezcharakterní. Pokud pracovaly před rokem 1967, udržoval si partajní aparát většinou kontrolu nad jejich činností a docházelo, jako všude, občas i k politickým „průšvihům“. Plodily výtečné analýzy a návrhy a plodily taky marxistický a „pseudomarxistický“ šmejd. Tisíckrát bylo třeba volit kompromisní formulace nebo odbornou terminologií maskovat pravý obsah tezí, aby se propašovalo alespoň jadérko pokroku. Prostě — vypadalo to tak, jak věci za Novotného obvykle vypadaly. Necht jiní, povolanější, píší o „Šikově“ a „Rychtově“ týmu. I ony měly své přednosti a své nedostatky, i názory jejich členů se různě vyvíjely (Kosta a Sláma např. ve sborníku Systémové změny poukazují na to, že požadavek „demokratizace rozhodování na všech stupních řízení“ a zřízení „podnikových rad pracujících“ přistoupil k původním reformním návrhům až „v průběhu pražského jara“). „Mlynářův“ politologický a zároveň interdisciplinární tým byl ze všech nejmladší, vznikl až v době, kdy vnitřní (pečlivě navenek maskovaný) rozklad „ideologických“ institucí a některých aparátů již daleko postoupil, kdy se již „protínovotnovská“ opozice fakticky sformovala, i když 457 [pageend77]o ni třeba mnozí ani nevěděli. At už jednou historie tak či onak zhodnotí dobré a špatné stránky vedoucího týmu i jeho osobní pohnutky, jedno mu nelze upřít : dal týmu od počátku do vínku téměř naprostou názorovou a vyjadřovací svobodu, kterou s aparátem nějak vyhandloval za jedinou cenu, že práce psané pro tým nebudou zveřejňovány, nýbrž psány „prozatím“ pro „vnitřní potřebu“. Tak vznikly desítky kritik a rozborů, některé z nich na vysoké faktologické i teoretické úrovni, nebyly sice nikde tištěny, zato rozmnoženy a prakticky všem seriózním zájemcům z kruhů vědecké a jiné inteligence přístupny —jakýsi malý československý vědecký samizdat. (Však je taky dal Husák hned někdy 1970, pokud ještě byly „na skladě“, všecky zabavit.) Z členů týmu (Petr Pithart, Lubomír Brokl, František Šamalík, Jaroslav Opat, Pavlíček, Fibich, Jodl a velká řada dalších) patřila rozhodně velká většina k nekompromisní intelektuální opozici proti režimu. Byli to členové KSČ (někteří z ní v roce 1968 vystoupili) a také — což jinak aparát v oblasti společenských věd ztěžoval a znemožňoval — několik nestraníků (někteří byli pak 1968 aktivně činni v KANu). Kdyby někdo pečlivě zkoumal tisíce stránek týmových materiálů, našel by v nich jistě tu a tam i leccos „pseudomarxistie- kého“, „technokratického“ apod. Dokonce hlavní spor byl mezi pojetím vedoucího týmu, kterému šlo asi v podstatě o zachování a „modernizaci“ monopolního postavení komunistické strany (při značné akceptaci jugoslávského modelu), a názory řady spolupracovníků, tendujících k plné společenské samosprávě a pluralismu zájmových skupin, příp. politických stran, k svobodě tisku a svobodě opozice, k zajištění plných lidských a občanských práv. To ovšem nemělo už nic společného s „nahými zájmy byrokratické elity“. Ve společné práci a v mnoha diskusích se mnohé názory měnily a vyvíjely, v týmu stejně jako v celé intelektuální veřejnosti probíhala zřetelná radikalizace. Zejména se pod vlivem diskusí značně vyvíjely názory vedoucího týmu, který nakonec (v článku, ve kterém chtěl shrnout dosavadní výsledky práce týmu, ale vyslovil většinou spíš své vlastní mínění; viz Nová mysl, 1968, č. 5) došel tak daleko, že označil britský systém vládní a opoziční strany za něco, co není „protisocialistické“; zároveň se ovšem postavil proti vzniku (za daných okolností) opoziční strany, protože by prý sjednotila „destruktivní síly“, a setrval na „podvodném projektu oponentury uvnitř Národní fronty“. Tehdy však již propuklo pražské jaro a mínění vedoucího týmu, katapultovaného do vysoké pozice v „byrokratické elitě“, a názory přemnohých členů týmu se právě v těchto zásadních otázkách definitivně rozešly. Názory členů týmu lze zde dokumentovat (naprosto nedostatečně) jen několika málo úryvky. K otázce „samosprávy výrobců“, jež je jistě „koalici aparátníků a technokratů“ nej nepřijatelnější, byla diskutována a myslím snad jednomyslně jako východisko přijata práce Rudolfa Kocandy, k jejímž hlavním tezím patřilo : „Subjektem, který podniká, je kolektiv výrobců daného podniku. Celý výrobní kolektiv rozhoduje o všech zásadních otázkách svého rozvoje... Jen s malými rozdíly lze přirozeně uplatnit samosprávu i v 458 [pageend78]jiných ekonomických činnostech a s určitými modifikacemi i v nevýrobní oblasti. Při důsledném uplatnění samosprávy je výrobní kolektiv základní buňkou společnosti. Na principu samosprávy se pak budují... i další společenské orgány... Teoreticky i prakticky je ovšem možné (alespoň přechodně) zachovat i při tomto (reformovaném) ekonomickém systému managerský princip jediného vedoucího. To je řešení neadekvátní.,. Je myslím značným podceňováním schopností pracujících, jestliže se někteří lidé domnívají, že pracující nejsou schopni rozumně jako skuteční hospodáři—uvažovat a rozhodovat o takových otázkách... Není žádného zvláštního důvodu se domnívat, že socialistický manager jmenovaný centrem bude svědomitější, morálnější, více perspektivně rozvažující než výrobní kolektiv“ atd. Proti tomu stála Kocandova kritika „hierarchicko-byrokratického systému“, který „vychází z toho, že pracující nejsou schopni si sami vládnout, řídit a spravovat podniky, a musí být proto manipulováni nadřízenými úřady a institucemi“. Myslí-li si někdo, že tady byla koncipována „krotce pojatá technokratická reforma“ (Kocandova práce byla napsána před r. 1968, pravděpodobně někdy počátkem r. 1967), jež měla „přenést moc k technokracii“, že „intelektuálové“ jednoho týmu „neviděli konflikt mezi technokraty a humanisty“ („Samospráva představuje kvalitativně vyšší stupeň v procesu osvobozování člověka...“, píše Kocanda), pak — potěš ho pámbu. „Otázka podnikových a dělnických rad,“ psal Robert Kalivoda, „je... možná v dnešní chvíli nejdůležitější. Podle mého názoru nelze rozvíjet novou ekonomickou soustavu bez systému podnikové samosprávy, bez systému podnikových, dělnických rad. Jinak by se nová ekonomická soustava mohla zvrhnout v manažerský systém, v ekonomickou i politickou nadvládu technokracie...“ V práci Stunově : sovětský „etatistický model řízení... není nepodobný pojetí státního kapitalismu... Struktura organizace a řízení socialistické společnosti by však měla odpovídat skutečnosti, že... není již organizována jen jako politický celek, ale je zároveň nejširší organizací výrobců.“ K otázce demokracie v práci Broklově : „Pro demokratický politický systém není nedotknutelná pluralita soukromého vlastnictví, nedotknutelná je proň pouze pluralita center ekonomické a politické moci. Není možné vzdát se na delší dobu této formy a nevzdat se přitom zároveň celé civilizační struktury (humanismu, vědy, efektivní produkce a služeb, individuální svobody apod.), jejímž projevem a funkcí je tato forma. A naopak není možné vytvořit tuto civilizační strukturu interakcí bez vytvoření nějaké formy pluralitní demokracie.“3 K „podmínkám demokracie“ řadí Brokl mj. otevřenost sociální struktury optimální mobilitě, rovnost příležitostí, přístup ke kultuře a vzdělání, ke zdrojům informace, neexistenci monopolu ve výchově v širokém smyslu, neexistenci oficiální interpretace jako jediné interpretace, svobodu slova a ostatní občanské svobody („V demokratické společnosti nemůže být jediný řečnický pult.“), stav, kdy politické strany nejsou potlačeny státem, 3 Rozdíl mezi evropskou a ruskou tradicí dokumentuje Brokl pěkně na vzniku slov „civitas“, od „civis“, občan, a „gosudarstvo“ od „gosudar“. 459 [pageend79]ale ani státem nevládnou, aktivní participaci občanů v institucích. Výsledkem negace daného systému by měla být „pluralita se samosprávou výrobců jako subjektů ekonomické moci a pluralita center politické moci“. Obdobně Slejška : „Východiskem socialistické samosprávy může být pouze politicky mocenská pluralita, zajištující dostatečně účinnou kontrolu procesu minimalizace moci, a to především v centru.“ Bylo by lze citovat ještě mnoho a mnohé, na to však tu není místo. Neodvážil bych se říci, že tu vznikla jednotná „názorová platforma“, taková, jakou by si třeba vytvořili paramilitaristicky organizovaní a „názorově sjednocení“ leninští bolševici, a po pravdě řečeno ani bych byl nechtěl, aby taková platforma za pražského jara vznikla. Odmyslíme-li si mnohé, někdy i podstatné názorové rozdíly uvnitř pražskojarního pluralistického hnutí, nemůžeme přece jen nevidět podstatnou shodu přesvědčení, snah a mínění u určitého aktivního jádra oné inteligence, jež byla „vysunuta do vedoucí pozice, aniž o ni usilovala“, a zejména pak u těch, jež — podle jejich skutků — můžeme myslím právem nazývat radikálními intelektuály. Domnívám se (a píšu o tom jinde),4 že oni jsou v dnešní době nezbytným katalyzátorem revoluce, nezbytným katalyzátorem jakékoli skutečné systémové změny. Někteří z nich patřili také k onomu týmu, o němž jsem se pokusil zde podat kratoučké svědectví. Daleko víc jich bylo mimo jakékoli týmy. Sotva lze říci, že tvořili jen „vzácné výjimky“ ti, kdo se pokusili „formulovat principiální otázky“ smyslu socialismu, třídních a jiných společenských vztahů, pravé role vládnoucí partaje, ale taky řadu jiných, neméně důležitých otázek, a to už před rokem 1968; později na teorii vskutku už nebylo moc času. Československá revolta byla, jak známo, zardoušena ještě v kolébce, stejně tak jako předtím maďarské povstání a — kdysi vůbec na začátku — vzpoura kron- štadtských. To z teorie, co tu v roce 1968 už bylo, stačilo však — nebýt cizích tanků — plně pro jednu národní revoluci. 4 Viz Neue Politik, říjen 1973. Je nesmysl, že prý pražské jaro zahynulo na konflikt dvou pojetí reformy. Je nesmysl, že prý centrální otázkou byl konflikt mezi demokracií a technokracií. A jestliže někdo z (dnes již bývalých) pracovníků Čs. akademie věd házel nebo hází „písek do očí dělnické třídě a inteligenci“, pak jsou to nejspíš někteří dnešní pamfletisté. 460 [pageend80]SOCIALISMUS A NACIONALISMUS Vladimír Kusín (University of Glasgow) * * Upravená česká verze příspěvku do sborníku, který v redakci Leszka Kolakowského vydá nakladatelství Weidenfeld and Nicolson, Londýn, pod názvem Zs There Anything Wrong with the Socialist Idea ? Otištěno s laskavým svolením redaktora a vydavatele. 1 H. Seton-Watson, Nationalism and Communism, Methuen, 1964, str. 3. 2 H. Kohn, The Idea of Nationalism: A Study of Its Origins and Background, 2. vyd., New York, Macmillan, 1961, str. 330. 3 P. F. Sugar, “Extemal and Domestic Roots of Eastem European Nationalism” in P. F. Sugar a I. J. Lederer, red., Nationalism in Eastern Europe, University of Washington Press, 1969, str. 8. 4 E. H. Carr, Nationalism and After, Macmillan, 1945, str. 33. Stalo se módou předkládat různé faktické či koncepční pojmy k poměření se socialismem. Jak že to má být za socialismu s formou a obsahem techniky, plánování, trhu, vlastnictví, rovnosti ? Jakého socialismu ? O čí socialismus má jít ? Saint-Simonův ? Marxův ? Bernsteinův ? Jaurésův ? Leninův ? Stalinův? Dubčekův? Brežnevův? Nové levice? Obecný prostocvik na téma socialismus a národ mi připadá nadevše zbytečný, byt bychom ovsem mohli strávit celý život porovnáváním socialismů. Terminologická elastičnost je zvláště na překážku, vydáme-li se komentovat vztah socialismu k nacionalismu. I ten totiž znamená pro každého něco jiného. Který obsahový výklad pojmu nacionalismus máme vzít v úvahu ? „V podstatě světské a v podstatě demokratické“ povědomí, které postupně překrylo kmenovou příslušnost a nahradilo věrnost církvi a vládci věrností národu ř1 Obrannou reakci vůči německým, otomanským, ruským či sovětským výbojům ve Střední a Východní Evropě ? „Kombinaci mýtů o minulosti a snů o budoucnosti?“* 1 2 „Revoluční dogma“ či „uměle podněcované skupinové cítění“, které „nutno každému členu každé nové generace vštěpovat výchovou a propagandou“ ?3 Násilné vypuzení mužů, žen a dětí z jejich domovů, jen aby mohly vzniknout homogenní národní celky, jak to učinili Venizelos, Hitler, Stalin a Postupimská dohoda ?4 Nebo, abychom zkrátili dlouhý výčet, páně Ceausescovo trvání na svobodě zahraničně politického gesta s cílem, který možná ani jemu není jasný ? Jinými slovy, množství srovnatelných permutací mluví proti obecnému meditování. Co dobrého by, například, pošlo ze vzájemného poměření dvojice, jejichž členové mají mezi sebou bariéru času a rozdílné historické zkušenosti ? Nevíc pak bude vždy sdostatek zvláštních případů, hračkou přivádějících vniveč abstraktní analýzu. Připomíná to českou mluvnici. Sotva 461 [pageend81]naučíte žáka složitému pravidlu, už abyste začali recitovat dlouhý seznam výjimek. Člověk se však naučí nevyhýbat se diskusím na obecné rovině, i když jen proto, že musí komunikovat s četnými studentskými promotéry permanentní revoluce a přičleněného internacionalismu, kteří odmítají uznat naši snahu nakládat se světem in concreto. Přistupme tedy k ošemetné teoretické úvaze s jedinou empirickou výhradou, že totiž založíme své poznámky na středo — a východoevropské zkušenosti. Její platnost pro kteroukoli jinou část světa či odlišnou mocenskou konstelaci třeba ovšem mít za neprokázanou. O systému, který se rodí z východoevropského reformismu (polského, maďarského, Českého a jugoslávského), je v teorii možno přesvědčivě argumentovat, že se k řešení problémů svých zemí v sedmdesátých letech našeho století hodí lépe než systém sovětský. V praxi je tu háček : reformovaný východoevropský socialismus nebyl dosud s to zajistit vlastní holou existenci, tedy něco, co sovětský komunismus vyřešil zatím na výbornou. Demokratický socialismus ve východní Evropě má tu vadu, že z valné části zůstává na papíře, zatímco sovětský komunismus se z vývojové dílny vynořil už dávno. Vymanění se ze sovětského vlivu, od většího prostoru v zahraniční politice či ekonomii až k plnokrevné nezávislosti v politickém rozhodování, zřejmě náleží do hlavního proudu reformního usilování. Demokraticko-socialistický akční program ve východní Evropě musí zahrnovat národní prvky, protože sovětská autorita demonstrativně překročila přijatelné parametry mezinárodní aliance. Více „nacionalismu“ a méně „internacionalismu“ je součástí reformy, at chce být otevřená či zůstat nevyřčena. Dosažení kýženého stavu v tomto ohledu představuje jeden z nej ošidnějších úkolů, které před reformátory stojí. Zatím se zdá, že dost dobře nevědí, co v té věci dělat, i když ovsem vědí, co dělat nesmějí. 462 V mnohonárodních státech či zemích se silnými menšinami se program nacionální emancipace současně vyznačuje snahou zmírnit a snad i odstranit příčiny tradičních, předkomunistických národních rozbrojů uvnitř daného území. Nikdo z oprávců komunismu zatím nevypracoval žádnou zcela novou záruku národního míru. Úspěch závisí, jako i v jiných aspektech reformy, na blahovolnosti obsahu, kterým ústřední (federální) vláda naplní tak osvědčené nesocialistické formy, jako jsou samospráva, industrializace, distribuce národního důchodu a národní školství. Varovné signály z Jugoslávie znějí ovšem pronikavě, a zcela nedávno se [pageend82]vynořilo i nebezpečí, že dostředivé potlačení nacionalismu může poměrně hladce degenerovat ve všeobsáhlou protireformaci. Těžko říci, jestli by federace jugoslávského typu fungovala lépe v podmínkách politického pluralismu. Veřejná soutěž nacionálních stran se stranou federální by nepochybně otevřela ventil nacionálním vášním s výsledkem možná méně Škodlivým, než k jakému vedou potlačované pocity uvnitř umělého politického monolitu. Ve státě s jednou stranou se všechny konflikty, včetně národního rozbroje, musí projevit uvnitř této strany. To potvrzuje i zkušenost sovětská a československá. „Vnitrostátní“ nacionalismus je vedle nacionalismu protisověts- kého nej vážnějším „národním“ problémem východní Evropy. 463 6 Jdeme-li hlouběji pod povrch doufajíce, že se nám podaří identifikovat to, s čím každý politický systém v této oblasti, včetně všech druhů socialismu, musí anebo bude muset počítat, objevíme ještě další typ navenek zaměřeného nacionalismu. Jde o národní rozpory mezi celky dnes patřícími různým státům (zvláště slovcnsko-maďarské, maďarsko-rumunské, albánsko-jugo- slávské, bulharsko-srbské a polsko-české). Menších národnostních propletenců je pak příliš mnoho i jen na pouhé vypočítání. Zvláštní případ tvoří Východní Německo, kde ideologická Abgrenzung musí a i nadále bude soupeřit s celoněmeckou nacionální gravitací. Konečně pak tu přežívají národní city datující se z dob podrobení již neexistujícími impérii (německýn, rakouskýn, tureckým, italským a v některých oblastech ruským, kterýžto včerejší cit násobí dnešní protisovětskou náladu). Ne všechny typy národních sporů mají stejnou intenzitu. Některé neslevily na někdejší břitké akutnosti ani za komunismu, další skrývají svou potenci pod nákladem jiných starostí, některé narůstají a ustupují jakoby ve vlnách a jiné jsou takřka na vymření. Nicméně, i kdyby vlády v této oblasti a Moskva sama neměly dost problémů s hospodářstvím, mladou generací, politickými disidenty a intelektuály, nemohly by si stěžovat na nedostatek zaměstnání. Proč tomu tak je, dvacet pět a více let po nástupu komunistické moci? Cožpak komunistický recept na „vyřešení národnostní otázky“ a její vystřídání internacionalismem zklamal tak docela ? Ano i ne. Myšlenka vzniklá z posouzení německé, britské a francouzské reality a pak adaptovaná na ruskou skutečnost, že totiž hospodářský pokrok spojený s internacionalistickou ideologií nastolí stav bratrského blaha, ukázala se z valné míry ošidnou. V podmínkách nadnárodní hierarchie vyvozující svou mocenskou strukturu z národního komunismu nej silnějšího člena se národní spokojenost prostě nekoná. Sovětský komunismus je komunismem národním, o tom nemůže být pochyb. Za citaci tu stojí E. H. Carr : „Jakmile došlo k efektivnímu ustavení dělnického státu, stal se ,socialismus v jedné [pageend83]zemi * jeho logickým důsledkem. Následující historie Ruska a tragikomedie s komunistickou Internacionálou představují pak výmluvný doklad o pevnosti aliance mezi nacionalismem a socialismem.“5 5 E. H. Carr, op. cit., str. 21. 6 Viz Národní noviny, 10-12/1848. 7 H. Seton-Watson, op. cit., str. 4. 8 A. Toynbee, A Study of History, Oxford University Press & Thames and Hudson, 1972, str. 34. Kolo dějin se zase jednou se zaskřípěním otočilo svým prorokům, Herderovi, Schleiermacherovi, Kotlářovi a ostatním romantickým opěvačům výlučnosti a mesianismu Slovanů coby lidu vyvoleného. Komunismus, sotva shledal internacionalismus své doktríny nepraktickým, pozvedl Rusko na pedestal svrchovaného nacionalismu. Romantický sen 19. století došel naplnění ve zvláště pokřivené podobě. Je dobře známo, že ne všichni národovci minulého věku se nechali oslnit pomyšlením na panslavismus pod ruským komandem. Fratišek Palacký, sám nazývaný Otcem národa, vycítil mocensko-politický podtón přímo prorocky. Odmítl fúzi Českých aspirací s německým nacionalismem, ale též napsal pánům z frankfurtského sněmu co si myslí o ruských snahách vytvořit univerzální monarchii, tedy nadnárodní říši v Evropě. Pro Palackého by něco takového představovalo nevyslovitelné zlo, neštěstí bez míry a hranic. A on, sám Slovan tělem i duší, by pro lidské dobro toho méně nelitoval proto, že by Šlo o monarchii slovanskou.6 Přes všechny své zákruty a jevové formy byl východoevropský (neruský) nacionalismus 19. století v zásadě světský a v zásadě demokratický. „V podstatě ... obsahuje národní myšlenka v sobě myšlenku suverenity lidu.“7 Anebo, jak to napsal Arnold Toynbee : „Národní duch byl kvasem nového vína demokracie ve starých lahvích kmenové pospolitosti.“8 Niterný, na tradicích vyrostlý konflikt mezi nadřazeným národním komunismem a podřízenými komunistickými nacionalismy, nemluvě už o nacionalismech demokratických, nelze rozřešit v rámci existující ideologické věrouky a politické konfigurace. Spor se dokonce dále komplikuje v důsledku krizových situací, viz Československo a Brežněvovu doktrínu, Jugoslávii a její historii po roce 1948 a konec konců i Rumunsko ve vztahu k čínsko- sovětským rozbrojům. Internacionalismus známý z první fáze komunismu, před uchopením moci, vypadá hezky v teorii, ale nefunguje v praxi. Muselo jej opustit Rusko, 464 [pageend84]opouští jej Čína a museli by jej odhodit i naši novolevicoví přátelé, kdyby se jim, nedej Bože, ocitly otěže v rukou. Zní to paradoxně, ale socialismus byl internacionální v 19. století. Je nacionální ve dvacátém. Komunismus chápe „národnostní otázku“ jako taktický problém. S urážlivou přímočarostí posouvá národní cítění sem a tam jako šachovou figurku, jako by nešlo o něco, co se vyvíjelo po staletí na základě vášnivé a hořké zkušenosti. Národní vědomí je dlouhodobá historická kategorie; komunistická mocenská politika je pojem krátkodobý. Vezměme například padesát let československé komunistické strany. V prvních letech své existence, pod Šmeralem, akceptovala nezávislost československého státu, pak jej prohlásila za imperialistický a po dobu více než deseti let hlásala národní odcizení, jen aby nepopulární a neudržitelný postoj změnila pod vlivem 7. sjezdu Kominterny. Znovu se však vrátila k internacionalismu jen když Moskva prohlásila druhou světovou válku za imperialistickou, navlékla si národní Šat poté, co Hitler napadl Sovětský svaz, dala se do služeb socialistického internacionalismu v letech 1948-67, kdy byl chápán především jako věrnost Moskvě („Se Sovětským svazem na věčné časy !“), přihlásila se k demokratické národní tradici za Dubčeka a nakonec podepsala Brežněvovu doktrínu po vpádu sovětských vojsk v srpnu 1968. Takové politické potácení se může zdát přirozeným tomu, kdo na „národnostní otázku“ nahlíží jako na něco podřízeného vyššímu strategickému cíli, ale obyčejnému člověku je z toho nevolno, nemluvě už o intelektuálovi vzdělanému v dějinách vlastního národa. A tento druh intelektuálů není ve východní Evropě tak zcela na vymření, ani není tak komický, jak ho Západ často vidí.® Stejně necitlivé vůči realitě faktu i lidského vědomí je omšelé klišé o nutnosti respektovat „národní zvláštnosti“ v rámci širšího, „internacionálního“ směřování k moci. Zdaleka přece nemůže jít o srovnávání národních institucí, procesů a operativních módů s uměle vytvořeným, unitárním socialismem. Národní tradice tu byly před komunismem a není důvod, kromě rozkazu, proč by se měly centrálně rozčleňovat na povolené a zakázané podle obrazu momentálních mocipánú. Komunismus očekává, že národní problémy zmizí a národní aspirace se automaticky naplní, jak bude postupovat „budování socialismu“ a přidružené odstraňování materiálních neduhů. Industrializací proti nacionalismu ! Musíme být uznalí, kde je uznání namístě. Prakticky všechny národnostní problémy v dějinách mají hmotné pozadí : nerovnost, chudobu, zištnost. Uspokojování ekonomických potřeb nemůže nezmírnit vehemenci mnohého nacionálního postoje. Vždy budou tací, pro něž zajištěná obživa, neřku-li 9 O zákrutech komunistického přístupu k národnímu vědomí píše například M. Djilas v článku ,,Jugoslawiens Krise — eine Krise der Partei“, Die Zeity 28.7.72, str. 48. 465 [pageend85]automobil a chata, zatlačí méně hmatatelné cíle do pozadí. Pod vlivem lepšící se ekonomické situace a šířící se vzdělanosti dostanou se na vedoucí místa mladí lidé méně poznamenaní národním zaujetím než jejich otcové. Na druhé straně však větší nasycenost a vzdělanost plodí politické tužby. Usilovali Slováci v šedesátých letech o federalizaci proto, že by byli hladoví, bosí a otrhaní ? Rekapitulujeme : • Internacionalismus komunistické teorie ustoupil nacionalismu praxe. Internacionalistický komunismus již existuje jen ve slovech. • Nekomunistický nacionalismus ve východní Evropě se mění; jeho obsah ukazuje na rostoucí příklon k myšlenkám národní politické samosprávy. • Reformní hnutí ve východní Evropě obsahují kromě jiného pokus sloučit nacionalismus s osvíceným komunismem. Přitom nacházejí určitou společnou půdu s tradičním národním vědomím předkomunistického typu. • Ruský národní komunismus je v konfliktu s oběma. A co demokratický socialismus ? Socialismus jakéhokoli zabarvení nemá naději na ,,vyřešení národnostní otázky“ dokud neuzná, že mezinárodní socialistické společenství se nesmí organizovat na zásadě „demokratického centralismu“. Jako tvoří „vedoucí úloha strany“ nezdolatelnou překážku na cestě k plnokrevné vnitropolitické reformě, tak je tomu i s nadřazeností jedné socialistické země nad jinými v mnohonárodním bloku. Svoboda volby mezi politickými stranami, spojená s mechanismem přímé demokracie (samosprávy) v sociálně-ekonomické oblasti, musí najít obdobu v podobném uspořádání mezinárodních vztahů. Občané musí mít dovoleno hlasovat pro politiky nebo proti nim, stejně jako národy musí mít volnost přistoupit do mezinárodního společenství nebo z něj vystoupit. Projekce „samosprávy“ do mezinárodní oblasti může představovat demokraticko-socialistický ekvivalent komunistického internacionalismu. Potíž není ani tak v tom, že na toto téma se dosud nevyvinula žádná atraktivní demokraticko-socialistická teorie, jako spíše v tom, že nikdo neví, jak onen kýžený stav věcí uskutečnit. Zkušenost se zdá naznačovat, že jedinou možnou cestou je opatrný gradualismus. V jeho rámci není ovšem místo pro čistá cílová řešení. Je to cesta kompromisů, slevování ze zásad, nechutných aliancí, zapomínání na křivdy a zapírání nosů mezi očima. Někteří odmítají nacionalismus ze zásady a mohou se opřít o mnohý historický důvod. Nehledě už na to, že verbálním odsouzením se skutečnost ze světa nezprovodí, mám za to, že v podmínkách industrializované společnosti může neimperialistická demokracie nacionalistické excesy zvládnout a demokrat- icko-nacionální symbiózu uvést v život. Stejně by toho byla schopna její socialistická varianta. 466 [pageend86]BENEŠOVY ROZHOVORY SE STALINEM A MOLOTOVEM Vojtěch Mastný (Columbia University, New York) Obvykle se předpokládá, že diplomacie za druhé světové války byla výlučným hájemstvím velmocí. Zvlášt ve východní Evropě přežívají až kupodivu houževnatě báchorky o tom, jak se velmoci mezi sebou pokoutně domlouvaly na úkor malých národů. I když si Velká trojka plně zaslouží kritiku za mnohé, co během války podnikala, rozhodně nelze přičítat všechny tehdejší hříchy a omyly jenom na vrub velmo- cem. Ostatní země naprosto nebyly jen ubozí pěšáci na Šachovnici a mají vrchovatý podíl na politických machinacích, které znesnadnily, ne-li znemožnily uzavření uspokojivých poválečných dohod. Že Poláci nejsou v tomto ohledu bez viny, je dokázaná věc. V tomto pojednání se budeme zabývat zcela odlišným a mnohem méně známým případem Československa. Československá exilová vláda s Edvardem Benešem v čele nadělala za války v Londýně snad nejméně potíží ze všech východoevropských spojenců. Vycházela skvěle se všemi velmoceni, včetně Rusů. Za své návštěvy v Moskvě v prosinci 1943 podepsal Beneš smlouvu o přátelství a poválečné spolupráci — byla to první smlouva^tohoto druhu, uzavřená mezi malým spojeneckým národem a Sovětským svazem. Československý president, který tento plán nejprve vypracoval a pak úspěšně překonal jak neochotu Rusů, tak i odpor Velké Británie, byl na svůj čin velice hrdý. Avšak význam této smlouvy zůstal vždy sporný. Zejména po roce 1948, kdy komunisté v Československu uchvátili moc, uvažovalo se, do jaké míry dohoda z roku 1943 připravila půdu pro tuto převratnou událost studené války. Dodnes nebyl uveřejněn žádný spolehlivý dokument o tom, co se událo během obsáhlých diskusí mezi Benešem a sovětským vedením v prosinci 1943. Hlavním zdrojem informací byl president sám a ten samozřejmě prozradil jen to, co uznal za vhodné. Učinil to v rozhovorech s takovými osobnostmi, jako byl velvyslanec Spojených států Harriman,1 generál de Gaulle,1 2 ministerský předseda Churchill3 1 Harriman Státnímu sekretáři, 18, prozince 1943; otištěno ve Foreign Relations of the United States, 1943, sv. 3., Washington 1963, str. 728-730. 2 Charles de Gaulle, Mémotres de la Guerre. L´Unité. 1942-1944. Paříž 1956, str. 249- 251. 3 Winston S. Churchill, The Second World War. Closing the Ring. New York 1962, str. 386-387. 467 [pageend87]a polský předseda vlády Mikolajczyk.4 Ještě méně spolehlivé jsou Benešovy paměti, dokončené v roce 1947. Ty mají jen omezený význam především proto, že autor se neustále snaží přesvědčit svět o svém údajně neomylném úsudku a jasnozřivosti. 4 Záznam o rozhovoru mezi Mikoiajczykem a Benešem, 10. ledna 1944, otištěno v Documents on Polish-Soviet Relations, 1939-1945, sv. 2, Londýn 1967, str. 129-132. 5 Zdeněk Fierlinger, Ve službách ČSR. Paměti z druhého zahraničního odboje, sv. 2., Praha 1948. 6 Eduard Táborský, „Beneš and Stalin-Moscow 1943 and 1945,“ otištěno v Journal of Centrál European Affairs 13 (1953-1954) str. 154-181; viz týž autor : „Beneš and the Soviets,“ ve Foreign Affairs 27 (1948-1949) str. 302-314; dále : „Triumph and Disaster of Eduard Beneš,“ tamtéž, 36 (1957-1958), str. 669-684; a Svědectví, č. 3-4, 1957, str. 193. 7 Ladislav K. Feierabend, Beneš mezi Washingtonem a Moskvou. Vzpomínky z londýnské vlády od jara 1943 do jara 1944. Washington, E>. C., 1966, str. 97-118. 8 Universita Columbia vlastní mikrofilmy průklepů těchto zápisů, které jsou přiloženy jako dodatky k rukopisu J. Smutného „Vývoj vztahů Československo — sovětských“. Desky s tímto rukopisem zůstávají v majetku rodiny J. Smutného. Zápis je psán česky a jsou v něm opravy autorovým rukopisem. Na některých místech je na okraji poznámka : ,,Originál předán p. presidentovi.“ Jediný další přímý účastník, který vydal své vzpomínky, je Zdeněk Fierlinger, bývalý československý velvyslanec v Moskvě, sympatizující s komunisty, jehož výpověd je rovněž třeba posuzovat nanejvýš obezřele.5 Až dosud nejlepší zprávu podal Eduard Táborský, osobní tajemník Benešův, který ho doprovázel na cestě do Moskvy, ale nejzávažnějších rozhovorů se nezúčastnil.6 Přespříliš příznivou zprávu Táborského je třeba číst v souvislosti s kritičtějším hodnocením, které provedl Ladislav Feierabend, bývalý ministr v exilové vládě.7 Feierabend však nebyl s Benešem v Rusku a veškeré informace obdržel až později. Dokumenty, které dále otiskujeme, podávají první bezprostřední a souhrnnou zprávu o rozhovorech mezi Benešem, Stalinem a Mo- lotovem v prosinci 1943. Obsahují zápis, pořízený — na základě poznámek, nikoli ze stenografického záznamu — Jaromírem Smutným, který se jako předseda presidentovy kanceláře schůze zúčastnil. Všechny tyto dokumenty jsou součástí jeho literární pozůstalosti, kterou vdova po autorovi, paní Jaroslava Smutná darovala Archivu pro ruské a východoevropské dějiny a kulturu na universitě Columbia.8 Autor této stati je uveřejňuje s laskavým svolením dárkyně. J. Smutný, bývalý chargé ďaffaires Československé republiky ve Varšavě, byl Benešovým důvěrníkem od roku 1937 až do presidentovy smrti v roce 1948. Byl Benešovi cele oddán, pokládal ho za „nej468 [pageend88]většího Machiavellího naší doby“9 a hluboce, ač nikoli nekriticky, ho obdivoval. Uvědomoval si, nakolik Benešova osobnost převyšovala ostatní české politiky, a věrně mu sloužil. Sám neměl žádné politické ambice, a proto se nevměšoval do nesčetných sporů a intrik, které bujely u „dvora“ československého vůdce jak za války v Londýně, tak i v poválečné Praze. 9 Smutného poznámka z 22. března 1940 v díle Dokumenty z historie československé politiky, sv. 2., Praha 1966, str. 91. 10 Viz poznámku 9 11 Podle Benešova résumé, citovaného v rukopise Smutného : Vývoj vztahů českoslo- vensko-sovětských, desky I., Archive of Russian and East European History and Culture, Columbia University. Smutný byl bezpečně zakotven přímo v centru moci a značnou část svého úsilí vynaložil na podrobný záznam o všem, co se dělo. Bez vědomí svého šéfa si vedl deník, v němž rozsáhle citoval soukromé i veřejné výroky presidentovy i jeho četných návštěvníků. Obvykle k nim přidával vlastní komentáře — živé, upřímné, někdy trochu posměšné — ale vždy prozrazující střízlivý rozumový přístup, příkře odlišný od vznětlivosti a ideologického fanatismu, který kalil soudnost tolika jeho současníků. Převážná část jeho válečných zápisků, především deníky, zůstala v Praze, když Smutný uprchl z Československa podruhé v červnu 1949 — tentokrát před komunistickým režimem. Usadil se v Londýně, v témže domě, kde si Beneš v roce 1938 zřídil svůj prozatímní hlavní stan. Smutný pak začal pořádat ty spisy, které se mu podařilo zachránit, vyplňoval mezery a připravoval materiál pro své paměti. Když v roce 1964 zemřel, rozsáhlé Části pamětí byly zpracovány, ale už jím nestačil dát konečnou úpravu. Dva roky nato vyšel česky výbor z jeho deníků z let 1939-1941, které zanechal v Praze, a tato publikace je vynikajícím pramenem pro studium dějin diplomacie za druhé světové války.10 11 Stránky, které zde otiskujeme, jsou první publikovaná část jeho londýnských zápisků. Ještě před příjezdem do Moskvy, počátkem prosince 1943, sešel se Beneš v britské letecké základně v Habbanyiah v Iráku s Alexandrem Kornejčukem, sovětským náměstkem komisaře pro zahraniční věci. Jejich neoficiální rozmluva je významná tím, že udala tón následujícím rozhovorům v hlavním městě Sovětského svazu. Kornejčuk se snažil zapůsobit na návštěvníka okázalou srdečností, upřímností a otevřeností („Každý Němec, i komunista, se dívá na Slovany s opovržením“)11 a president mu splácel stejnou mincí. Vinou poruch v dopravě spolu strávili asi deset dní. Podle oficiální sovětské zprávy 469 [pageend89]znemožnilo špatné počasí na sovětském území leteckou dopravu a nakonec Beneš musel jet do Moskvy vlakem. Je velmi pravděpodobné, že sovětští organizátoři Benešovy návštěvy narežírovali tyto komplikace záměrně, aby Kornejčuk získal čas a mohl si Beneše otuknout. V tomto ohledu musely Kornejčukovy referáty jeho nadřízené plně uspokojit. Když se Stalin poprvé sešel s Benešem na oficiální večeři v Kremlu 11. prosince, převládalo příjemné ovzduší. Žádný podrobný záznam jejích rozhovoru se v zápiscích Smutného nenašel, jen poznámka, že celkem povšechně diskutovali o politických problémech. Potom dal ruský vůdce svému hostu promítnout film, jehož cílem bylo dosvědčit, jak dobře byla Rudá armáda v roce 1938 připravena na válku. Zajímavé je, že to byla táž filmová přehlídka sovětské moci, jíž se Stalin pokoušel udělat dojem na de Gaulla za jeho návštěvy v prosinci 1944.11 12 12 Charles de Gaulle, Mémoires de Guerre. Le Salut. 1944-1946, Paříž 1959, str. 91 18 Memoirs of Dr. Eduard Beneš, str. 261-262. Avšak až na promítání stejného filmu, byl pořad těchto návštěv zcela odlišný. Beneš a Stalin se hned při prvním setkání dohodli, že nazítří podepíší smlouvu o spojenectví, čímž vytvořili fait accompli ještě předtím, než mohlo dojít k politickým diskusím. Narozdíl od de Gaulla, který nejdřív mluvil, a teprve nakonec podpisoval, Beneš se tímto postupem připravil o možnost jakéhokoli vyjednávání s Rusy. Je však nutno poznamenat, že nemáme důkazy o tom, že vůbec o takovou příležitost usiloval, nebo že její ztráty litoval. 12. prosince, po slavnostním podepsaní smlouvy, Stalin neočekávaně navštívil Bolšoj Těatr, kde se dávala ,,Sněhurka“" Rimského-Kor- sakova na počest českých hostů. O přestávce, v jedné z vládních lóží, Stalin zničeho nic nadhodil Benešovi otázku Polska. Velmi poučný rozhovor, který se pak rozvinul, zaznamenal Smutný v podrobném zápise, dále otištěném jako dokument č. 1. 14. a 16. prosince se konaly dva dlouhé rozhovory s Molotovem o otázkách, které uvedl na pořad Beneš. Při té příležitosti mu president také předal několik memorand; týkaly se problémů, které Benešovi ležely obzvlášt na srdci : odsum německé menšiny z Československa, vojenská koordinace s Rudou armádou, poválečná hospodášská spolupráce a podmínky příměří s Německem. Zápis o těchto rozhovorech rovněž existuje v přepisu, pořízeném J. Smutným, (č. 2 a 3.) Beneš ve svých pamětech naznačuje, že se sešel se Stalinem ještě dvakrát, snad i třikrát.13 Smutný však se zmiňuje jen o jedné další schůzce, která se konala 18. prosince. Jeho tvrzení je věrohodnější 470 [pageend90]než presidentovo, protože Beneš si na přesnost v podrobnostech nepotrpěl. Kromě toho, jelikož všechno, co pokládali za důležité, prohovořili už dříve, nezdá se, že další diskuse byly nutné. Smutný se schůzky 18. prosince nezúčastnil. V jeho spisech je však úryvek zprávy, kterou pořídil jeden z jejích účastníků, velvyslanec Fierlinger. Smutný konečně shrnul hlavní výsledky rozhovorů ze 14., 16. a 18. prosince v protokolu, načrtnutém na žádost presidenta ihned po jejich zakončení, Beneš sám je autorem druhé části tohoto dokumentu, který je zde uveden pod č. 4. Beneš původně chtěl, aby Rusové tento protokol spolupodepsali jakožto společné politické prohlášení, které by bylo vodítkem pro československé diplomaty a jiné vládní činitele. Sovětské vedení však pokládalo všechny tyto rozhovory pouze za výměnu názorů, formálně zcela nezávaznou. Tak se stalo, že protokol zůstal ve formě náčrtu a nikdy nezískal legální platnost. Přesto je důležitý, protože podává přehled výsledků, jichž Československá strana podle domnění dosáhla. Kromě diskusí s Rusy vedl Beneš od 13. do 20. prosince dlouhé hovory s vůdci československé komunistické strany v exilu. Beneš ani jeho pomocníci tyto diskuse nezaznamenali, ale komunističtí účastníci vypracovali podrobnou zprávu o všem, co se při těchto setkáních projednalo. Tento zápis, později uložený v archivu Komunistické strany v Praze, byl publikován v roce 1965.14 14 Cesta ke Květnu: Vznik lidové demokracie v Československu, sv. 1., část 1., Praha 1965, str. 40-59. Rozhovory mezi Benešem, Stalinem a Molotovem, jak je zaznamenal Smutný, jsou až kupodivu neformální — po této stránce jsou pozoruhodné i z hlediska podstatně uvolněných norem, jež převládly v diplomatických stycích za druhé světové války. Ačkoli mezi Moskvou a československou vládou žádná opravdová důvěrnost neexistovala, tón rozmluv naznačuje onen „zvláštní vztah“, jaký si československý president vždycky přál vytvořit. Žádný tehdejší státník nejednal a Rusy tak po sousedsku a zároveň podlézavě jako on a sovětští vůdci se k nikomu nechovali s touž poněkud povýšenou benevolencí jako k němu. V průběhu rozhovorů Beneš často utrousil důvěrné informace o těch západních státnících, které dobře znal. Z toho museli sovětští vůdci usoudit, že zase jejich výroky se dříve nebo později donesou 471 [pageend91]Churchillovi, Rooseveltovi a Mikolajczykovi. Právě tato výměna přesně odměřených důvěrností dodávala moskevským rozhovorům charakteristické příchuti. I když to president otevřeně nepřiznal, ve skutečnosti byl pokládán za prostředníka mezi Západem a Východem a jednal podle toho. Obě strany se domnívaly, že by se mohl osvědčit při řešení některých závažných problémů. A z těch nebyl žádný tak obtížný jako problém Polska. Stalinova řečnická otázka : ,,Kde má člověk najít Poláky, se kterými by se dalo mluvit ?“ naznačuje, jaký hlavní cíl měla jeho improvizovaná diskuse v moskevském divadle. Znal až příliš dobře nedostatky servilního ,,Svazu polských vlastenců“, který podporoval jako alternativního představitele Poláků, když přerušil diplomatické vztahy s polskou exilovou vládou. Měl pádné důvody hledat nějakou střední cestu — takové polské vedení, které by se vůči němu nestavělo tak nepřátelsky jako tehdejší vláda v Londýně, a zároveň mělo, narozdíl od „Vlastenců“, aspoň jakous takous lidovou podporu. Proč by se to nemohlo podařit tak jako s Československem ? Stalin probíral jednoho polského politika po druhém a téměř zoufale mezi nimi hledal nějakého potencionálního Beneše. Sovětský diktátor si snad mohl dělat iluze, že najde, koho hledá, ale československý president věděl, že to je marné. Beneš se ani nesnažil navrhnout nějakého přijatelného Poláka. O Mikolajczykovi se vyjadřoval příznivěji než o komkoli jiném, ale až teprve tehdy, když Stalin sám naznačil, že dává právě tomuto politikovi přednost. Avšak ani potom nedoporučoval Beneš Mikolajczyka příliš horlivě. Benešovi šlo o něco docela jiného : chtěl přesvědčit Rusy, že už si nešpiní ruce i žádným spolčováním s Poláky. Opětovně zdůrazňoval, že od plánu na konfederaci těchto dvou národů bylo upuštěno. Beneš se nepokusil přesvědčit Stalina, aby zmírnil sovětské stanovisko v polské otázce. Naopak, zmínil se, že nejlepší řešení pro Rusy by bylo okupovat Polsko a nastolit prosovětský režim, který by londýnská vláda nakonec musela uznat. To byl jen jeden z několika případů, kdy president hájil radikálnější politické opatření, než jaké formulovala sama Moskva. Například v rozhovoru s Molotovem udělal tomuto bolševiku kázání o tom, že je třeba zničit „feudalismus“ v Polsku a v Madarsku. Je možné, že v této věci viděl do budoucnosti jasněji než jeho hostitelé. Stalin dozajista nechával dveře otevřené pro takové radikální alternativy a skutečně se jich později chopil. Ale v prosinci 1943 nedával nikterak najevo, že mu tento kurs vyhovuje; bud jak bud, ještě se pro něj pevně nerozhodl. Zřejmě podceňoval nesmiřitelnost polsko — 472 [pageend92]sovětského nepřátelství — jehož hlavním strůjcem byl ovšem on sám — a stále ještě hledal méně bolestný způsob, jak si zajistit, že Poláci uznají jeho teritoriální požadavky. Zdá se tedy, že iluze přežívaly na obou stranách. Poláci doufali, že si budou moci uchovat, co považovali za své, bez ohledu na přesilu Rusů, a Stalin si zas dělal marné naděje, že najde nějakého aspoň trochu významného Poláka, se kterým „by se dalo mluvit“ tak, jak on si to představoval. Je příznačné, že rozhovor v divadelní lóži nedospěl k žádnému závěru, když se jeho účastníci zas vrátili do pohádkového světa opery Římského — Korsakova. Stalinova ochota, volit spíše politické řešení polského poblému než použití síly, mohla být podmíněna jeho odhadem vojenské situace. Jedním z nej zajímavějších detailů Benešových rozhovorů v Kremlu je pozoruhodný rozpor mezi tím, co sovětský diktátor a jeho komisař pro zahraniční věci řekli o pravděpodobnosti druhé fronty. Molotov prohlásil 16. prosince, „že tato otázka... byla vyřešena k naší úplné spokojenosti“ v Teheránu. Ale dva dny nato Stalin toto prohlášení naprosto znehodnotil, když zahájil diskusi s Benešem otázkou, „zda Velká Británie a Spojené státy hodlají vybojovat tuto válku až do konce se všemi důsledky, a jaké mají úmysly, pokud jde o invazi na evropský kontinent.“ Tento neobvyklý nesouzvuk mezi jinak dobře sehranými sovětskými vůdci naznačuje vážný rozpor v názorech. Na jedné straně tu byl krajně podezíravý Stalin, který shlížel na svět se svého výsostného postavení v izolované kremelské pevnosti, na druhé straně poměrně více světa znalý Molotov, který měl větší příležitost než jeho šéf poznat Západ z první ruky. Stalin zřejmě nepřestával pochybovat, zda jeho britští a američtí druhové ve zbrani vytrvají v boji až do úplného vítězství, a uvažoval i o opačné možnosti. Nemohl vědět, jak daleko bude sahat jeho moc, kdyby tento kritický okamžik nastal, a tato nejistota nejlépe vysvětluje jeho politiku nejen vůči Polsku, ale i vůči Německu, Madarsku a ostatním zemím, které neměl přímo na dosah. V dokumentech Smutného se jeví Stalinův vyhýbavý postoj ve věci Německa, známý i z jiných pramenů. Sovětští mluvčí, ačkoli jinak nešetřili silnými slovy, zůstávali krajně vágní v tak důležitých otázkách, jako bylo rozdělení Německa, reparace a potrestání válečných zločinců. Během rozhovorů s Benešem zaujímal Molotov až nápadně obranné stanovisko, když se jednalo o „Výboru pro svobodné Německo“. V nej delší řeči, kterou za celou diskusi pronesl, se snažil Beneše přesvědčit, že Sovětský svaz nemá s touto organizací vážné úmysly. To mohlo být pravda v tom smyslu, že doba, kdy kompromis s 473 [pageend93]Německem byl možný, už minula. „Výbor“ si však nepřestával předcházet německé nacionalisty a konzervativce a to budilo dojem, že jeho sovětští příznivci nefavorizují kartaginský mír.15 15 Viz Vojtěch Mastný, „Stalin and the Prospects of a Separate Peace in World War II,“ otištěno v American Historical Review 77 (1972) str. 1365-1388. Podobná náchylnost k alternativním politickým řešením charakterizovala i postoj Moskvy k Maďarsku a Rumunsku. Stalin a Molotov souhlasili s Benešem, že Maďarsko má být přísněji potrestáno než Rumunsko, jehož nárok na Transylvánii Sovětský svaz slíbil podporovat. Toto zvýhodnění Rumunů se může zdát dosti podivné, protože Moskva měla územní spor s Bukureští — kvůli Besarábii a Bukovině — a nikoli s Budapeští. Stalinovo vysvětlení, totiž že maďarská vojska se chovala na východní frontě o tolik hůř než rumunská, pokulhává; i kdyby tomu tak bylo, stěží by to byl rozhodující důvod pro tak odlišný politický přístup. Je pravděpodobné, že Rusové prosazovali územní okleštění Maďarska především proto, že ještě nevěděli, jak jinak si zajistit, aby země zůstala trvale oslabena. A přidělení Transylvánie Bukurešti mělo zároveň tu výhodu, že Rumuni by se stali ještě závislejší na sovětské podpoře a jejich nevůle pro ztrátu Besarábie a Bukoviny by se poněkud zmírnila. Je příznačné, že jakmile si Rusové zajistili úplnou nadvládu nad oběma zeměmi, obrátili na čtyráku. V roce 1945 zacházeli s Rumuny — svými přirozenými nepřáteli — mnohem bezohledněji než s Maďary, jimž dokonce povolili výsadu svobodných voleb. Ochota Moskvy hledat koncem roku 1943 mírnější řešení nebyla ovšem diktována ohledem na práva nebo přání lidu v zemích, jichž se tato opatření týkala. Smutného protokoly poskytují v tomto smyslu několik obzvlášt názorných příkladů. Jak to vyjádřil Vorošilov, „lid neznamená vůbec nic. Lid musí mít vůdce; pokud je nemá, vůbec na něm nezáleží.“ Molotov vyslovil podobný názor, když se mluvilo o možnosti vystěhovat tři a půl miliónu Němců z Polska : „To nic není, to se snadno zařídí.“ Tyto názory Stalina i jeho kolegů jsou známy i z jiných pramenů a jejich uskutečnění v praxi je potvrzuje. Dokumenty Smutného jsou velmi poučné pro poznání sovětských cílů a záměrů, ale jejich největší význam spočívá v tom, jak objasňují Benešovu roli. Konec konců, Beneš hovořil ze všech nejvíc, až někdy svou výřečností šel Molotovovi na nervy. Narozdíl od úsečných Rusů, president nejen kladl otázky, ale někdy si na ně i sám odpovídal a přidával také komentář. To platí i o námětu, který nadhodil hned na 474 [pageend94]začátku rozhovorů s Molotovem : Jak se budou vyvíjet vztahy Československa k Sovětskému svazu. Ještě před Benešovou cestou do Moskvy, konzervativní hlasy v západním tisku vyjadřovaly obavy, že snad zachází zbytečně daleko a připoutává svou zemi příliš úzce k Sovětskému svazu. Někteří dokonce naznačovali, že Československo se přímo nabízí jako nástroj ruské expanze do střední Evropy.16 Zápis rozhovorů z prosince 1943 potvrzuje, že tomu skutečně tak bylo. Beneš řekl Molotovovi, že ,,v důležitých otázkách bude (československá vláda)... vždy mluvit a jednat tak, aby to bylo přijatelné pro představitele sovětské vlády.“ A výslovně se zavázal k „loajální spolupráci a koordinované akci ve všech budoucích vyjednáváních.“ 16 Například F. A. Voigt, „Constants in Russian Foreign Policy,“ otištěno v The Nineteenth Century and After 134 (1943) str. 246. 17 Poznámka o rozhovorech z 15., 16. a 18. prosince 1943 v publikaci Cesta ke Květnu, sv. 1., část 1., str. 47-57. Citovaný výrok je na str. 47. 18 Tamtéž, str. 56 Toto jednoznačné a dobrovolné podřízení Moskvě se nemělo omezit jen na zahraniční politiku; přinejmenším v jedné věci Beneš vybídl Sověty, aby zasáhli i do československých vnitřních záležitostí : „Přál bych si, aby vaše vláda mohla vyvinout nátlak na naši a vyžadovala potrestání všech lidí na Slovensku, kteří jsou zodpovědní za válku proti Sovětskému svazu.“ President doufal, že s pomocí Rusů upevní svou vratkou pozici na Slovensku tím, že potrestá všechny Slováky, které bude možno obvinit z kolaborace s Němci. Označoval je za kolaboranty tak paušálně, že sám Molotov pokládal za nutné poznamenat, že „nemůžeme jen tak beze všeho házet Slováky do jednoho pytle s Němci a Madary.“ Vzhledem k Benešovým výrokům v rozhovoru s ruskými vůdci je zcela nepřijatelná teze, kterou později rozvinuli jeho obhájci, totiž že Beneš jel do Moskvy proto, aby co nejvíce omezil budoucí vměšování Sovětského svazu do československých záležitostí. Podobně ani zápis o jeho jednání s českými komunistickými exulanty nesvědčí o tom, že měl v úmyslu omezit jejich vliv v poválečném Československu. Jeho cílem bylo spíš zavázat je k spolupráci a tím je „angažovat“. Aby je získal pro svůj záměr, ochotně připustil, že jejich strana bude pravděpodobně beztak nejsilnější, hlavně proto, že jejich političtí soupeři jsou, pokud mohl pozorovat v Londýně, naprosto demoralizováni — prý je to „hrozná společnost.“17 Jeho předpověd, že bude jmenovat komunistu na místo ministerského předsedy,18 vyznívá jako proroctví, jež samo sebe vyplňuje. Nepřekvapuje, že komunističtí účastníci 475 [pageend95]rozhovorů pohlíželi na tohoto buržoazního radikála s podivem a pohrdáním, jak je vidno z jejich zprávy, která shrnuje výsledky těchto schůzek. Benešovo vystupování v Moskvě stěží odpovídá představě, kterou si o něm utvořil Západ jako o obratném vyjednavači, spolehlivém zastánci demokracie a muži kompromisu. Avšak ani po zhroucení tohoto mýtu není nijak snadné pochopit jeho skutečné pohnutky — Beneš býval právem označován za nejzáhadnějšího politika své doby. Bylo by absurdní vykládat jeho jednání prostoduchostí, přílišným rusofilstvím nebo jakoukoli jinou citovou pohnutkou. President přesně věděl, co dělá, a aspoň pokud jde o dokonalou promyšlenost všech svých činů, vyrovnal se plně Stalinovi. Klíč k pochopení Benešova postupu lze najít v jeho přehnaném zdůrazňování zahraniční politiky; byl vpravdě fanaticky přesvědčen o primátu zahraniční politiky v záležitostech každého národa. To je důvod, proč zaujímal tak pružný postoj k významu pojmů samostatnosti a svrchovanosti. Jeho politika odjakživa trpěla tímto nepoměrem, ale válka jej vyhrotila do krajnosti. Drtivá zkušenost Mnichova způsobila, nejen že ztratil důvěru v Západ — což se často přespříliš zdůrazňovalo — ale vedla také k tomu, že hrubě přeháněl údajně věčnou hrozbu Německa a v důsledku toho i potřebu ochrany ze strany Ruska. Kromě toho jeho úsilí o sblížení se sovětským režimem muselo narušit jeho oddanost svobodě a demokracii, jichž si nakonec cenil mnohem méně než bezpečnosti. A konečně jeho myšlení ovlivnily Í nacionalistické vášně, rozdmychané válkou; je však pravda, že k tomu měl sklon už dříve. Presidentův farizejský, úzkoprsý nacionalismus se znepokojivým způsobem projevil v diskusích s Molotovem. Jeho zaujatost vůči Němcům lze ještě nejsnáze omluvit — i jeho plán na hromadný odsun sudetských Němců se dá obhájit jako akt státnické moudrosti. Ale rozhodně nebylo zapotřebí, aby trval na takových schválnostech, jako byla účast československé armády na okupaci Německa. Ještě obtížněji lze ospravedlnit jeho úsilí vymoci na neochotných Rusech podporu pro vypovězení madarské menšiny. Ale přímo skandální byl jeho l požadavek, aby Madarsko okupovala Rudá armáda a nikoli západní i spojenci — jen aby měl zaručeno, že nenávidění sousedé budou co nejsurověji zkrušeni. Vůči Rakousku zaujímal Beneš protektorsky blahosklonné stanovisko. A nejenže odepsal Polsko, aby se zavděčil Moskvě, ale vyslovil výhrady i vůči Rumunsku a Jugoslávii, jediným přátelům, které Československo mělo před válkou ve východní části střední Evropy. Zavrhl šmahem téměř kdekoho a to nevěstilo nic 476 [pageend96]dobrého pro budoucnost země, jejíž základní slabost spočívala v tom, že nedokázala udržovat životaschopné vztahy ke svým sousedům.19 Rozdíl mezi diplomatem a státníkem kdysi výstižně definoval Paul Cambon, proslulý francouzský velvyslanec, který sám obdivuhodně slučoval vlastnosti obou. Podle jeho názoru diplomat je člověk „dost chytrý, aby se uměl vykroutit z nepříjemné situace“, ale narozdíl od skutečného státníka, „bez prozíravosti, velkorysosti a obezřelosti.“20 Při vyjednávání s Moskvou jednal Beneš jako zdatný j diplomat, když se například dokázal vyvléci z nepohodlných svazků í s Poláky nebo odrazit Molotovovy úštěpky o skromném rozsahu podzemního hnutí v okupovaném Československu. Avšak jeho nesnášenlivost vůči ostatním národům dojista svědčila o nevalné prozíravosti, jeho kategorické pojetí československých požadavků prozrazovalo nedostatek velkorysosti a — což je ze všeho nej důležitější — jeho bezvýhradné podkuřování Rusům dokazovalo, že mu chybí obezřelost. 19 Vynikající rozbor Benešova nacionalismu je v díle Stephena Borsodyho The Tragédy of Centrál Europe, New York 1962, str. 230-241. 20 Paul Cambon, Correspondence, 1870-1914. Sv. 1., Paříž 1940, str. 415-416. 21 Citováno v Táborský, Beneš and Stalin, str. 162 Beneš se ještě dožil toho, že komunisté za podpory Sovětského svazu uchvátili v Československu moc, a když v roce 1948 umíral, byl to zlomený člověk. Několik dní před smrtí prý řekl : ,,Má největší chyba byla, že jsem až do konce odmítal věřit, že i Stalin mi cynicky lhal... a že záruky, které mi dal,... byly záměrný podvod.“21 Avšak to není zcela správný výklad událostí, i když o Stalinově nadání k podvodům nemůže být sporu. Nebyl to Stalin, ale jeho český host, kdo v prosinci 1943 definoval vzájemný vztah obou zemí jako podřízenost — nepo- chybně k radosti Rusů. A pokud jde o sovětského diktátora, ten pravděpodobně Beneše nikdy vědomě neklamal. Jeho pružné pojetí nevmě- šování nebylo ve skutečnosti zcela neslučitelné s presidentovým vlastním volným výkladem samostatnosti a svrchovanosti. Události z roku 1947 ukázaly, kolik uhodilo; tehdy vyšlo najevo, nakolik se obě strany opravdu shodují v chápání svých vzájemných vztahů. Studená válka už byla v plném proudu a těm státům, které až dosud stály stranou, nezbývalo, než přiklonit se bud k Západu, anebo k Východu. Když Československo z vlastní iniciativy přijalo nabídku Spojených států k účasti na Marshallově plánu, Stalin poukázal na dohody z roku 1943 a přiměl pražskou vládu, aby své rozhodnutí odvolala. Mohl celkem oprávněně argumentovat, že Československo 477 [pageend97]porušilo závazky, které jeho president dobrovolně přijal za své návštěvy v Moskvě. Pravda je, že Beneš by se byl těžko hájil, kdyby byl Stalin obvinil jeho ze ,,záměrného podvodu“. Změna rozhodnutí ve věci Marshallova plánu upevnila závislost Československa na Sovětském svazu a tento vztah byl později formálně potvrzen nastolením důsledně satelitního režimu v únoru 1948. Byl tento vývoj — tak škodlivý pro evropský pořádek, neblahý pro Československo, a možno říci, ne právě výhodný ani pro Sovětský svaz — přímým důsledkem schůzek z roku 1943 ? Není pochyby, že přitom působily i mnohé jiné síly, nezávislé na tom, co muži v Kremlu nebo jejich hosté při oné příležitosti řekli nebo udělali. Stěží se však vyhneme závěru, že Beneš svým jednáním nahrával neřestem sovětských vůdců — jejich chamtivosti, sobectví a bezohlednosti — místo aby využil jejich ctností — obezřelosti, úcty k tomu, kdo si váží sám sebe, a realismu při odhadovaní vlastních možností. V tomto smyslu se Beneš jeví na následujících stránkách zcela negativně, jako člověk, který vynaložil veliké úsilí na to, aby se dostal z deště pod okap. * * Mastného studie tu vychází u příležitosti 30. výročí podepsání čs. — sovětské smlouvy o přátelství a vzájemné pomoci, a ve spolupráci s Jahrbilcher für Geschichte Osteuropas, kde původně vyšla v anglickém znění, sv. 20, sešit 3, září 1972, str. 367-402. 478 [pageend98](1) Záznam o rozhovoru s maršálem Stalinem v divadle v Moskvě dne 12.12.1943 * * Přepsáno z původního archivního materiálu. Ponecháno v doslovném znění a to i tam, kde jsou gramatické či vazebné chyby, kde není zcela jasné kdo hovoří, atd. Stalin : Mám jednu vážnou věc a chtěl bych se Vás zeptat, co o tom myslíte. My se chceme dohodnout s Polskem; řekněte, jak to udělat a jestli je to možné. Vy se s nimi v Londýně stýkáte a znáte je. Beneš : Odpovím na to takto : náš poměr k Polákům je dosti chladný, styků není mnoho, ale přece jen jsme v kontaktu a známe je. Poláci s námi odjakživa měli zvláštní poměr a to ne valně dobrý. Musím říci, že hlavní překážkou byl vždy náš poměr k Vám. Potom se leccos stalo, na příklad vytýkali nám, že v době, kdy Poláci Vás napadli a táhli na Kijev, naši dělníci udělali všeobecnou stávku a zabránili, aby vlaky, které z Francie vezly munici a zbraně Polákům, mohly jeti přes naše území. Pak jsme vždycky měli, i v historii, hraniční spory. Stalin : Máte také tu historii s Těšínem. To je přece měloš. Beneš : Ovšem, že je, ale takových bylo vždy více. 20 let dělali Poláci politiku, ke které je přiměl osudný omyl, jehož se dopustila za mírové konference Francie a hlavně Clemenceau. To jest : domnívali se, že mohou hrát 'úlohu hráze, cordon sanitaire, mezi Vámi a Německen. Te<í, po pádu Francie, se zase domnívají, že jsou určeni k tomu, aby převzali její úlohu. Stalin : Francie je na západě, Poláci na východě. Beneš : Ovšem, ale oni soudí, že Anglie bude vždycky potřebovat partnera v Evropě a když nemá Francii, musí k tomu použít Poláků. Oni nevěří, že Francie zase brzo po válce se zvedne. Nedovedou také správně chápat své možnosti jako národ 20- timilionový. Já jsem přesvědčen a mám naději, že po válce Poláci mohou přijít k rozumu a že se s nimi spolupracovat dá. Stalin : Ale až po třetí válce. Beneš : K té nedojde, já věřím, že to bude po této válce. Vorošilov t Bude zase nová válka ! Stalin : Germánce nezměníte, zase začnou se připravovat na novou válku a dojde ještě k nové válce za čas zase. Beneš : U Poláků v Londýně je nyní tato situace : vidí, že rudá armáda se blíží k polskému území, že tam prostě přijdete a oni budou úplně bez vlivu na to, co se bude dít. (St. malý úsměv, neodmítal, že rudá armáda do Polska půjde.') Proto stále více a více vzrůstá u nich snaha dohodnout se s Vámi : chtěli by v prvé řadě obnovit s Vámi diplomatické styky. (C7 St. i Mol. pozornost, ale žádná slovní reakce.) Kornejčuk : President mluvil před odjezdem s Mikolajczykem. Beneš : Ano, navštívil mě před odjezdem. Napsal jsem o tom záznam a dal ho Kornejčukovi. Stalin : (s ironií) : Kdo je ten Mikolajczyk, co je to za člověka ? Beneš : Je to vůdce selské strany a považuji ho za upřímného. Není to politická figura prvé třídy, nemá charakter národního vůdce, ale dobrý stranický politik, jenž má za sebou silnou stranu. Smutný : Strana, kterou zastupuje, představovala v Polsku asi 70 % obyvatelstva, ale byla slabě organisována, bez peněz, bez Časopisů. Stalin : Kdo ji vedl ? Smutný : Witos, rozhodně nejsilnější polská figura v oposici proti vládě Pilsudského. 479 7 [pageend99]Stalin : Kde je teď ? Smutný : Umřel před německou okupací. Kornejčuk : Jeho bratr je zde. Stalin : Co je to zač, kdo ho zná ? Kornejčuk : Znám ho (trochu v rozpacích před Stalinem), je to dobrý selský politik. Stalin : A kdo tedy je mezi Poláky význačnou osobností ? Beneš : Nelze dobře mluvit o osobnostech, spíše o skupinách. Je nesporně skupina Mikolajczykova. Dále je Popiel; významnou roli hrají socialisté (Mol. potvrzuje). Důležitá je skupina Kaczynského, to je katol. kněz. (nyní malá výměna poznámek o tom, co to je katolický kněz atd.) Beneš i Kaczynski je Jezuita. Byl u mě a mluvili jsme docela otevřeně. Vyložil jsem mu, že v jejich posici mezi Německem a Ruskem musí se rozhodnout pro jednoho a tím jedním může být jenom Rusko. Pro Kaczynského jste ovšem strašidlem, protože chcete zabrat polovinu Polska (nikdo z přítomných nehnul ani brvou). Když jsem mu to vysvětlil, že mají jenom jednu alternativu, jít s Německem a připravovat odvetnou válku proti Rusku, odpověděl Kaczynski jako pravý jezuita : ani ano, ani ne. (Stalin projevuje velký zájem a opakuje si, že Poláci by šli s Němci.) Stalin : A co ten Váš Mikolajczyk? (V průběhu rozhovoru projevuje o Mikolajczyka vzrůstající zájem.) Beneš : Nemohu říci, že by byl s to, změnit politiku polské vlády v Londýně. Naopak cítí, že je slabý a proto se připojil k ostatním, aby mohl vládu dělat. Ale považuji ho za upřímného, jistě to myslí dobře a chtěl by se s Vámi dohodnout. Smutný : Je zajímavý detail : když Mik. chtěl navštívit presidenta, přihlásila se hned druhá skupina, Pilsučíci, Raczynski a druzí a chtěli, aby byli při tom. Nechtěli nechat Mik. jednat přímo, bez kontroly. Beneš : Racz. přes jednoho našeho ministra mi vzkázal, že bych měl s Mik. pozvat také jeho a min. Romera. Vzkázal jsem mu, že budu mluvit stejně at je Mik. sám nebo s 5 lidmi, ale at si to Mik. rozhodne sám. Ten to pak rozhodně odmítl a přijel sám. Byl u mě několik hodin a měl jsem v celku dobrý dojem. Z celého rozhovoru jsem si udělal tento závěr : 1) chtěli by s Vámi obnovit dipl. styky a 2) chtěli by znát Vaše záměry. Poláci Vás neznají a nevěří Vám. Byl u mě před odjezdem taky jejich vyslanec u nás. Smutný : Graf Tarnowski. Beneš : Je to aristokrat, těm ovšem jde o majetky. (Stalin usmívá se významně.) Beneš : Třikrát mi položil otázku : a opravdu myslíte, že Rusové Vás nechají samostatným státem ? Nechcete se stát součástí Ruska ? Vy jim věříte ? Ujistil jsem ho, že Vám věřím, že vždycky chceme zůstat jen samostatným státem a že na to vůbec nemyslíme, abychom se stali součástí Ruska a že věřím, že Vy na to taky nemyslíte. Stalin : Duraki (-a chodí po místnosti.) My máme tolik svojich vlastních starostí, a budeme si ještě přibírat polské. Vorošilov : A takové polské I Stalin : Oni vědí o naší smlouvě ? Beneš : Já jsem ji ukázal celou Mikolajczykovi. Otevíral oči, když ji přečetl. A ptal se : A Vy myslíte, že Rusové tohle podepíší ? A strašně se divil, když jsem mu řekl, Že už je to úplně dohodnuté, i s tou klausulí ohledně Polska. To jej nejvíc zajímalo. Jsem jist, že jednoho dne Polsko ještě bude rádo, že tuto klausuli jsme pro ně připravili. Stalin: Tak připijme Mikolajczykovi. (*S ironií, ale dosti dobráckou a zřejmě se zájmem). A v tomto žertovném tonu Stalin a všichni přítomní připili na zdraví Mikolajczykovi. Stalin : Co můžete říci o Sosnowském ? 480 [pageend100]Beneš : Myslím, že už nebude hrát politické úlohy. Ale zůstává mu pořád ta okolnost, že byl vybrán za zástupce presidenta republiky (— výklad —) Stalin : Má za sebou armádu ? Beneš : Armáda byla proti Sikorskému. Smutný : Důstojnický sbor. Beneš : Je tam hodně Pilsudčfků a ti jdou za Sosnowskim proti tomu, co chtěl Sikorski. Ti myslí jen na Velké Polsko a doufají, že Sosnowski je jejich člověk. Je pravda, že Sosn. je proti SSSR, resignoval, když Sikorski uzavřel smlouvu s Vámi. Ale politické role už sotva bude mít. Je to Pilsudčík, ale ne dost odvážný. Když Pilsudski dělal převrat v r. 1926 Sosn. táhl proti němu z Poznaně, ale na půl cestě se střelil, tak aby si moc neudělal, a vrátil se. Stalin t A Rackiewicz ? Beneš : Drží se formálně své role j. president, vystupuje smířlivě, politicky se příliš neangažuje. Byl vybrán presidentem pro nedostatek jiných kandidátů. Nemyslím, že by měl velký vliv nebo hrál velkou roli. Stalin : A Zaleski ? Znáte ho ? Molotov : Jistě ho zná, bývalý zahr. ministr. Beneš : Moc dobře. Ale to je už byvšij člověk. Snad za kulisami trochu vystupuje, ale to nemá významu. Už se nevrátí. Pak je tam Popiel a jeho skupina, ale dohromady se nedá o žádné nic říci, že by měl větší vliv nežli druzí. Stalin : A Grabski ? Beneš : Žádný vliv vůbec. Mikolajczyk při tom stále zůstává člověkem, jenž představuje nejzajímavější stranu pro budoucí Polsko. Vzal si do vlády Romera, o němž myslel, že zde v Moskvě zanechal dobrý dojem (u St. i Mol. mouvements, které do jisté míry byly pro Romera positivní) ale v celku nevidím vůbec, že by londýnská vláda byla s to vyřešit základní otázky nového Polska a poměr k Vám. Myslím, že s Polskem to půjde asi tak jako nyní s Jihoslavií. Vytvoří se časem nějaká nová vláda na území Polska a ta nebude chtít mít nic společného s vládou londýnskou. S tou pak se možná dohodném. Podmínkou soužití s Polskem je, aby odpadla nynější kasta feudálů a aristokratů {souhlas Rusů). Stalin : Lidé vedení londýnskou vládou střílejí do našich partyzánů. Poláci udělali sami takovou malou armádu — partyzány. My jsme tam taky poslali naše. A vládní Poláci některé chytli a postříleli. Tečí se někteří ze zbylých vrátili sem. Tak vidíte, co s nimi. Kde jsou nějací Poláci, s nimiž by se dalo mluvit ? Kornejčuk : V Americe je Tuvin, prof. Lang, jsou i zde v Moskvě, výborní představitelé všech stran, i kněží. Vorošilov : A znají v Londýně našeho generála Berlinga ? Beneš : Neznají, a také o něm nechtějí mluvit. Vorošilov Í Stalin : Aha, znají, ale chtějí, aby se o něm nemluvilo. Ovšem, že znají, jak by neznali. Kornejčuk : (ke Smutnému) To se ví, že ho moc neznají, byl to obyčejný podplukovník. Závěr tohoto rozhovoru nebyl žádný, rozhovor prostě přerušen, když po skončení entraktu se šlo zpět do divad. lože. Zajímavý byl ale hlavně tím, že 1) Stalin, s velkým souhlasem Vorošilova i Molotova i Kalinina, zdůraznil silně, že Rusko nemá zájmu na tom míchat se do polských věcí po válce nebo ho obsazovat, 2) že Rusku velmi záleží na tom, aby mělo s Polskem dobrý poměr, 3) že nemá důvěry k nikomu z londýnské vlády, nicméně průběhem rozhovoru vzrůstal dojem, že by se mohli zajímat o Mikolajczyka a jeho skupinu, kdyby se dali na cestu jednání s Rusy, a 4) že prozatím Rusko nemá připravenou žádnou ekipu, která by se přetvořila ve 481 [pageend101]vládu, ale Že bude podporovat na území polském vytvoření situace jako nyní v Jihoslavii. President, mluvě o Polsku, použil antitese : politikové v Londýně — lid doma. Lid je dobrý, je možná dohoda. Na to reagoval Vorošilov : Lid (národ) neznamená úplně nic. Národ musí mít vůdce, nemá-li jich, neznačí nic. (2) Záznam o prvním politickém rozhovoru, konaném dne 14.12.1943 ve 4.00 hod. odpoledne v pracovně Molotovově, v téže místnosti, kde byla podepsána smlouva Pan president začal tím, že znovu poděkoval Molotovovi za jeho přispění k uskutečnění naší smlouvy, jmenovitě za moskevské konference. President chce, aby od této chvíle politiky obou států byly koordinovány a proto na program svých dnešních rozhovorů dal všechny zásadní otázky mezinárodně politické, jichž seznam předal KornejČukovi. Soudí, že tento již referoval o svých rozhovorech s panem presidentem. (Molotov i Komejčuk potvrzují.) Jestli tedy není námitek, probral by president jednotlivé body tohoto programu a objasnil naše stanovisko. (Souhlas.) Chce znát stanovisko sovětské vlády, tak aby mohla čsl. vláda a naši diplom, zástupci dostat přesné pokyny, jak v zásadních věcech mluvit a postupovat, vždy v souhlasu s představiteli vlády sovětské. Ujištuje naší loyální spoluprací i postupem při všech jednáních, které v budoucnu přijdou. První otázka se týká naší smlouvy. O tom není třeba dále jednat, protože podpisem všecko skončeno. Druhá otázka, poválečné Německo a Maďaři. Pan president: O tom, jak všem známo, mluvil jsem již se Stalinem a když mi řekl, že Německo musí býti rozbito, vyslovil jsem mu své potěšení nad tím, že to od něho slyším, nebot teprve nyní budu moci v této věci jasně mluvit. Stalin odpověděl : ,,A mohl jste myslet, že by to mohlo býti jinak?“ Ale chtěl bych zdůraznit : jsme nyní spojenci, musí býti těsnější poměr mezi námi a proto musím tento Váš názor znát. Německá otázka je otázka základní. Já musím znát, co Vy zamýšlíte ohledně Německa, aby naše politika vůči Anglii a Americe v té věci byla stejná. Nechci vědět v detailech jaká je Vaše politika, ale chci vědět jen tolik, co naše spolupráce nutně vyžaduje. Tedy co udělat s Německem ? Stalin řekl : rozbít. Já souhlasím, ale je to třeba jasně znát. Molotov : hlavou dává na jevo, že tedy dr. Beneš již všechno ví, když mu Stalin řekl, proč o tom mluvit ? President Beneš : Mluvil jsem o té věci s Churchillem. Ten také řekl „rozbít“ docela jasně. Ale já své mínění mu přesně neřekl, nechtěl jsem se angažovat definitivně, pokud jsem neznal stanovisko Vaše. Právě tak v Americe. Mluvil jsem o tom s Rooseveltem, Wendel Willkiem, Hopkinsem, S. Wellesem, Hullem, měl jsem rozhovor o tom v radiu ve Washingtonu s jedním profesorem, který uspořádal Statě Departement; mluvil jsem tak, aby z toho bylo možno udělat závěr, že nejsem proti tomu též z taktických ohledů. Ale v zásadě souhlasím, řekl jsem to Rooseveltovi. Nevěřím ve spravedlivý mír, nevěřím v dlouhý mír. Spravedlivý mír si představuje každý jinak, každý podle svého. Mír bude dlouhý, když budeme dobře připraveni ho hájit. Versaillský mír nebyl zlý. Chyba byla v tom, že ani Vy ani druzí ho nechtěli bránit. 482 [pageend102]Závěr z toho : Souhlasím s Vámi, my adaptujeme svoji politiku vůči Německu Vaší politice, dáme pokyn všem našim diplomatům, vláda bude postupovat stejně. Vláda v Londýně ve své většině je pro radikální politiku vůči Německu; hlavně Šrámek, premier. Před odjezdem mně připomínal : a nezapomeňte naléhat na rozbití Německa. Molotov se táže, co president míní slovem : rozbít. Rozčlenit ? President : Ano, rozčlenit. Ale definitivně jsem chtěl o tom mluvit teprve tehdy, až budu znát Vaše mínění. Praha musí míti stejnou politiku jako Moskva. Molotov : V detailech se o tom nedá mluvit dosud, na kolik částí, jak rozdělit. Ale v zásadě ano. President : Druhá otázka týkající se Německa, je potrestání po válce. Také zde jsem o tom už slyšel, my chceme přizpůsobit naši politiku Vaší politice. My už děláme opatření, připravujeme seznamy vinníků. My chceme jít hodně daleko, tak jako Vy. Četl jsem Vaše veřejné oznámení a já s ním souhlasím. Jen jedna věc : Máme a budeme míti ještě potíže s Američany a Angličany co do stupně potrestání vinníků, co se týče našich vinníků. Máme naše Němce, Ti jsou vinní za Mnichov, za to, že k nám vtthli Němci a za všechno, co se stalo. To byli první vinníci války. Jiná věc jsou pak vinníci z Německa, ovšem. Ale potrestání našich Němců, to je pro nás veliká otázka. Mezi Čechy bude vinníků málo, mezi Slováky více, ale mezi našimi Němci jistě 90 procent. Další otázka je odzbrojení Německa. V tom s Vámi souhlasíme. Naši delegáti na konferencích vždycky půjdou s vámi. Molotov i Problém nebude v odzbrojení, nýbrž v zabezpečení míru. Ne v odzbrojení, nýbrž v lepším ozbrojení. O odzbrojení se nemůže mluvit. President : Já tím myslím odzbrojení Německa, ted po válce. Ujištuji Vás v tom naší loyální spoluprací. Myslím, že to je jasné. Molotov : Zdá se jasné, my nic prozatím nemáme. President i Další otázka jsou Madaři. U nás jsou mnozí, kteří říkají, také zničit. Já v tom nejsem tak radikální. Tak by mohla mluvit velmoc, ale my nic takového provést nemůžeme. Ale i zde chci naši politiku přizpůsobit vaší. V Madarsku musí přijít vnitřní revoluce, zničení fedualismu. V Anglii i v Americe už to začínají chápat. Oni se jen bojí, aby v Madarsku to nebyla taková revoluce jako po minulé válce, Bela Khun, atd. Proto je důležitá otázka okupace Madarska. Já myslím, že je důležité, abyste se jí účastnili i Vy, nejen Angličané a Američané. Představuji si, jak by to vypadalo, kdyby tam byli jen Angličani. Madarští aristokrati by je vzali na weekendy, na hony, vykládali by jim, jak jsou nejstarší demokracie v Evropě, jejich parlament, všechno to je lež, ale na Angličany to působí. Po minulé válce to bylo zrovna takové. Angličané poslali po Belu K-hunovi vyslance G. Clarka, pamatuji, jak ten pak přijel z Budapešti do Paříže. Vykládal, že jedinou záchranou pro Madarsko je Horthy jako regent a Bethlen jako ministerský předseda. Já ho měl 7 let potom vyslancem v Praze. To se nesmí opakovat, to je pro nás vážnou otázkou, abyste se účastnili okupace. My chceme obsadit naši předmnichovskou hranici s Madarskem. Ani Roosevelt, ani Churchill mi neřekli v té věci jasně; vždycky tak ani ano ani ne, když jsem jim mluvil o tom, že my musíme obsadit předmnichovské hranice. Po jednom rozhovoru mi řekl anglický vyslanec : a Vy si myslíte, že my jsme proti ? Vždyt si to stejně uděláte. Řekl jsem mu na to, nemyslím si to, ale chci, abyste mi to jasně řekli. Na to mi odpověděli vždy, že nemohou, že jsou vázáni vůči Američanům, že po dobu války se nebudou ve věci hranic nikomu zavazovat. To není jako když vy jste byl v Londýně a mluvili jsme o Mnichovu. Vždycky opakují : máme dohodu s Američany. A po rozhovoru pak říkají neoficielně : nemusíte míti pochybnosti o tom. Já se chci před uzavřením příměří obrátiti na velmoci, aby v podmínkách příměří bylo, že máme právo obsadit své předmnichovské hranice. At o hranicích pak rozhodne mírová 483 [pageend103]konference definitivně. Možná, že taková konference ani nebude a jsem pro to, aby nebyla. Znám to, byl jsem tam. Vy byste se octli uprostřed intrik, všechna reakce by se sjednotila proti Vám. Lepší je váš systém jak jste začali, moskevská konference, teheránské konference. Co se týče Madarska, tedy chceme okupovat předmnichovskou hranici. Molotov : Je třeba též, aby Maclaři byli potrestáni. Co se týče okupace, máme tam blíže nežli druzí, ale situace je ještě nejasná, ještě dost daleká. Angličané a Američané budou podporovat Poláky-------------- President : Ovšem, to je docela možné, Poláci dělají politiku pro Madary. Pak je tady Jihoslavie, Rumunsko, to až později, ted jen o Madarsku, pokud se nás týče. President : Co se týče Mnichova. O tom jsem už mluvil, že nic, co je spojeno s Mnichovem, neuznáváme, všechno bylo nezákonné. Mnichov byl prakticky politika vůči Vám. O tom však netřeba mluvit. Co bych chtěl tu též podotknout! morálně a politicky — návrat ke starému stavu. Udělat znovu to, co bylo, obnovit předmnichovské Československo a bude-li pak třeba něco změnit, jednat o tom mezi všemi spojenci. Mezi námi je o Mnichovu vše jasno, trváme na tom stavu jak jste mi ho formuloval při své návštěvě v Londýně a o čem jste mi pak přes Bogomolova dal souhlas, že mohu toho použít. To jen, aby bylo jasno. Fierlinger : Dostali jsme o tom také písemnou notu. Za čtvrté. Menšiny — transfer. Také o tom jsem mluvil při večeři, jak se pamatujete, s maršálem Stalinem. On kategoricky prohlásil : my souhlasíme. To je pro mne velmi závažné. Od Angličanů jsem dostal oficielní notu, že jsou pro to. Žádali, abychom to nepublikovali, má to zůstat jen mezi námi. Ale válečný kabinet britský to diskutoval, když řešili jsme otázku Mnichova. Já se nemohu vrátit do starých poměrů, pomocí našich Němců je Hitler vzdálen od Prahy 60 km, musíme míti hory v českých rukách. — Diskuse o vzdálenosti Berlína od Prahy; Molotova zajímala tato distance. Asi 400 km. Vysvětleno, že 60 km je vzdálenost výběžku sudetských Němců, zasahujícího nejblíže ku Praze. Jinak vzdálenost Prahy od hranic průměrně 120 km. To musíme změnit. Angličané už pochopili, že se nesmíme vrátit k situaci r. 1938. Válečný kabinet souhlasí s řešením pomocí transferu. Churchill řekl osobně : my budeme pro transfer. Eden mi totéž prohlásil velmi kategoricky. Ambasador anglický mi odevzdal osobní notu, že to bude, ale žádal, abychom to nepublikovali. Prohlásil mi, že Angličané jsou pro transfer co největšího počtu Němců a ČSR. To je hotová věc. Ale Angličané na mně chtěli, abych jim dal plán, jak to konkrétně provést. Já jsem prozatím to oddaloval, dokud nebudu znát, stanovisko Vaše a posavad jsem nic písemného nedal. Musím doznat, že tyhle moje plány se zdály příliš radikální některým lidem ve Foreign Office, nelíbily se jim moc. Ale já spojuji tuto otázku transferu s problémem sociálním. Mezi našimi Němci je 70 % lidí bohatých; ti musí nejdříve pryč, to byli všichni fašisti. Češi jsou demokrati. Máme taky řadu bohatých lidí, máme také různé sklony politické mezi sebou, ale možno tvrdit právem o národě jako celku, že je demokratický. Položil jsem tedy problém takto : Válku začali Němci v ČSR, ti nesou největší vinu a třeba je potrestat. Když jsem tohle vše vysvětloval Angličanům, tak na konec neřekli ne, ale zaujali postavení reservované. Chtějí na mně pořád písemný projekt. Já ho zde mám, jsou v něm obsaženy principy transferu — jinak to bude velká věc, celá kniha, až se bude psát o principech provádění — ale chci jen, abyste viděli principy, podle nichž chceme postupovat, abyste to mohli prostudovat, aby to Vaši experti mohli vidět. Potom nám řeknete své poznámky, své námitky a budeme o tom diskutovat. Také v Londýně o tom jednají zástupci menších spojeneckých států : Rekové, Jihoslované, Poláci, ti všichni budou míti problém transferu menšin. Nejvíce Poláci, ti budou chtít přestěhovat Němce z Východních Prus a odjinud. Molotov : souhlasí, že Poláci budou míti tento problém nejvíce. 484 [pageend104]President : My přišli s tímto návrhem transferu; ted jsem právě dostal telegram od našeho zahraničního ministra, že na návrh Reků chtějí tyto malé státy dát velmocím požadavek, aby v podmínkách příměří byl stanoven princip přestěhování menšin. Já na tento telegram dosud neodpověděl, dokud nebudu znát Vaše stanovisko. Také nechci, aby se s tím nadělalo příliš mnoho šumu, takticky. Počkají s tím do mého návratu, věc prý nepospíchá. Molotov : V Londýně je komité malých států ? President : Ano, zabývá se touto a jinými věcmi a předkládá návrhy a požadavky velmocím. My začli s touto otázkou, je to problém velmi vážný. Protože Američané a Angličané jsou vinni Mnichovem, musí po válce dokázat, že se to nesmí opakovat, naše hranice musí zůstat tam, kde byly, proto Němci, kteří jsou vinni, musí pryč. President předává pak Molotovi memorandum o transferu. President : je to prozatím důvěrná věc, prvá koncepce plánu, principy. Já sám považuji toto řešení za radikální a budu štasten, uskuteční-li se. I když bych nerad dělal v této věci kompromisy, jsem realista a proto budu chtít dosáhnout aspoň maxima, když ne všechno. Němců je u nás asi 2,800.000. Dá-li se vystěhovat vše, tak dobře; ne-li, tedy aspoň 2 miliony. Jsem ochoten udělat koncese též s naší strany, aby se celá věc stala spíše přijatelnou, uskutečnitelnou. Věřím, že náš národ to přijme. Opakuji : toto není definitivní věc : jen prvá, počáteční koncepce, a prosím, abyste nám otevřeně řekli, co o tom myslíte. S tím je v souvislosti otázka reparací. Reparace mají dvojí smysl : Molotov : — restituce. President : Ano. První smysl : principielně podtrhnout nutnost, aby Němci vrátili co ukradli, restituce po 15. březnu do války. Totéž co Mnichov. Za druhé. Pak to co udělali od počátku války, když naše země obsadili vojensky. Před tím udržovali jakési zdání samostatnosti, ale pak rabovali, kradli, loupili. Chci, aby bylo v podmínkách příměří : všechno vrátit : zbraně a všechno, co od nás odvezli. Stejně asi jako Vy budete chtít. Ale chci, aby reparace byly uskutečněny tak, aby majetek Němců od nás vysídlených přešel na československou vládu. Němci dostanou od nás potvrzení, s nímž se pak obrátí o náhradu na německou vládu. Já nechci nic takového, jako byly reparace po minulé válce. (Úsměvy). Je to prosté, prostá forma a je to také radikální. Budeme konfiskovat zemi, závody, doly, hutě, banky Němců. Jednotlivcům to nemohu dát, aby z toho vznikly nemožné boje, tak všechno převezme stát, bude se to nacionalisovat. A když jsem to udělal s německým majetkem, musím pak žádat totéž od Čechů. Molotov : A vy myslíte, že to přijmou? Řeknou Vám dobře, tamti to jsou Němci, ale my jsme Češi — já užívám stále slova Češi, to znamená, že tím myslím tu nejpo- krovější vaši část. President : Chápu, že to je a bude těžké a já věřím, že se nám to podaří. Ale začneme, transfer německého majetku bude počátek této nacionalisace. Chápete tudíž, co pro nás znamená taky transfer : Čechisace, počátek velkého sociálního převratu. Kornejčuk : A co čeští bankéři ? President : Přirozeně, že bude zápas, ale my ho vyhrajem. Molotov : Vy jste už dělali pozemkovou reformu ? Jaké bylo maximum půdy ponechané jednotlivcům ? President : Provedli jsme pozemkovou reformu v r. 1924. Byla hodně radikální. Byli jsme jediný stát v Evropě, který ji v tom rozsahu provedl. Ponechali jsme jako maximum majetku 500 ha, 250 ha lesa a 250 ha pozemků. Ted chci, aby maximum pro ednotlivou rodinu bylo 25 ha. Mám už ted usnesení hospodářských ministrů a ve 485 [pageend105]vládě jsou také agrárníci, v němž se toto maximum 25ti ha uvádí jako součást vládního programu. Chyba v naší první reformě pozemkové byla v tom, že jsme ji úplně přenechali provádět agrární straně. O tom se dohodli s nimi naši socialisté : tak, že oni budou dělat sami všechno co se týká sociálního opatření dělnictva, a agrárníci zase budou dělat pozemkovou reformu. Já jsem proti tomuto systému 20 let bojoval, ale neprosadil jsem to. To se nesmí ted opakovat. Pozemkovou reformu budou dělat všichni, celý národ, ale také sociální věci budou dělat všichni, nejenom socialisté. Toto jsou mé plány. Já nic neslibuju, jsem demokrat, rozhodnout musí národ, ale tohle jsou myšlenky a program, který mu přodložím, za kterým budu stát a který budu obhajovat. (Molotov na tyto vývody nereagoval, jen občasným slůvkem nebo úsměvem dával na jevo, že sice má pochybnosti o uskutečnění tohoto programu, ale že jistě by vítal, kdyby se to podařilo.) — Za páté Polsko. O tomto bodě jsme již mluvili v divadle, za přítomnosti maršála Stalina a vlastně jsme tam už řekli všechno. Naše klausule protokolu o Polsku bude míti značný význam, budou o tom diskuse mezi Poláky, udělá jim to vnitřní obtíže, ale bude to velmi důležité. Poláci založili všechnu svoji politiku a všechny své naděje na tom, že válku vyhrají Američané a mír budou dělat Američané. S vámi nepočítali. Proto byl Sikorski 3 x v Americe. Když přijel, vykládal mi při oběde, že mu Američané všechno zaručili. Když já byl v Americe, tak jsem jim položil otázku, je-li pravda, co říká Sikorski. Sumner Welles mi řekl, že nikdy ani slovem se mu o tom nezmínili. Že je skandál, co se stalo s Polskem po poslední válce, nesmysl počítat s tím, že by národ o 20 milionech mohl dělat barieru mezi 80 mil. Němců a 200 mil. Rusů. Jakou pak může dělat balanci. Molotov : Položení Poláků je velmi těžké. ... President : V Americe mi takto vylíčili situaci a viděl jsem, že v otázce východních polských hranic nedali Sikorskému žádného závazku. Řekl jsem jim : proč jim to neřeknete přímo ? Sumner Welles mi odpověděl : At jim to řeknou Angličané, my máme dost těžkou posici, jak víte. Molotov : to je vnitřní politika, polské hlasy. President : Ano, oni na to musí brát zřetel. Já o tom pak mluvil také s Edenem a ten mi řekl, že on sám několikrát Sikorskému řekl, že v otázce východních polských hranic, Anglie se nebude stavit proti ruským požadavkům. Molotov : Jak ukázala konference moskevská a hlavně teheránská mezi námi a jimi ně dolžno byt raznoglasia. President : nyní bych chtěl říci několik slov o našem poměru k Polákům, protože vím, že s Vaší strany byly projeveny námitky proti naší politice. Jde nejdřív o dobu, kdy vy jste ještě nebyli ve válce. My potřebovali uznání od Angličanů, ale ti kladli podmínku, neuznáme vás, jestli se nedohodnete s Poláky. Naléhali na federaci, Poláci také. Pod tímto tlakem jsme vyjednávali, a já od začátku kategoricky odmítl přijmouti federaci. Moje podmínky a zásady v jednání byly : a) Nebude to federace, b) v krajním případě může to býti konfederace, c) bude to konfederace sui generis, Molotov t Co to znamená konfederace sui generis ? President : Nechtěl jsem, aby se mluvilo prostě o konfederaci, protože to má v mezinárodním právu určité pojetí a pak by mohli přijít právníci a říkat nám, že konfederace musí býti taková a taková. Proto jsem dodal, že mezi námi a Poláky jde o konfederaci specielního druhu, sui generis, jejíž obsah musí býti stanoven dalším jednáním. K jednání jsem pak stanovil podmínky, které jsem řekl Polákům, které jsem také dal Angličanům a informoval o nich Bogomolova : 486 [pageend106]a) nebude mezi námi a Polskem nic, jestliže nebude přátelských vztahů mezi Polskem a SSSR, b) jestli nebudou řešeny přátelsky hraniční věci mezi námi, c) a nebude konfederace, jestliže nedojde k zásadní změně všech vnitřních poměrů v Polsku. Molotov : Co tím myslíte ? President : Není přece možno, aby k trvalé, úzké, přátelské spolupráci se sdružily dva státy, které mají naprosto odlišnou vnitřní strukturu, v Polsku feudalism, u nás režim plně demokratický. d) Já za hranicemi ničeho nepodepíši, my můžeme jen diskutovat, rozhodnout může jen národ doma. Poláci na konci využili všeho jednání proti nám a proti vám, proto jsem zakončil tuto nemožnou situaci. Zastavili jsme diskuse, dokud nebude vyřešeno všechno ostatní. Jen, abych Vám ukázal, jak se na všechno dívali Poláci, budu Vám citovat Sikorského. Ten prostě na mne naléhal při jednom obědě, že bychom se neměli na nikoho ohlížet a podepsat konfederaci a postavit ostatní před fait accompli. Nyní musím vysvětlit, jak došlo k deklaraci z 11. listopadu 1940; ta byla ještě před tím, než byli jste vy ve válce. Byli jsme ve vyjednávání s Poláky, já všechno dělal s nimi písemně a mám všechny doklady. V listopadu najednou na nás přišli, že chtějí, abychom k jejich národnímu svátku 11. listopadu podepsali deklaraci o naší společné budoucí politice. Dělali to pod vlivem Angličanů. Já zásadně souhlasil a oni mi přinesli večer před 11. listopadem text deklarace a naléhali na podepsání. Protože v této deklaraci jsou věci, na nichž i dnes můžeme trvat a protože upřímně spolupráce s Poláky si přejeme, podepsal jsem. Tohle jest deklarace, kterou dodnes uznáváme. A myslím, že neodporuje v ničem naší smlouvě, jestliže přistoupí Polsko k protokolu. Molotov : ne k protokolu. Musí podepsat smlouvu, protokol jenom jim k tomu dává právo. President : ovšem, tak deklarace sama pozbývá na významu. Molotov : Ale vy jste měli ještě jinou dohodu ? President : Ano, pak přišla deklarace z 21. ledna 1942. Molotov : S tou my nesouhlasili. President : Dnes je anulována, řekli jsme si, že zastavujem práci a já prohlásil Mikolajczykovi, že se touto deklarací necítím vázán a vysvětlil jsem mu proč. Po listopadové deklaraci ustavily se komise a ty dlouho pracovaly. Diskuse o těchto komisích — zde řeknu něco z vnitřní kuchyně — ukázaly, že nelze se dohodnouti. Smutný, který byl dlouho ve Varšavě zná poměry, sledoval tyto polské věci pro presidenta a informoval mne, jak s poměry vyvíjí. Smutný : Já od samého počátku posuzoval všechna jednání velmi skepticky, podle toho, jak byla založena. President : já byl přesvědčen, že vše jde v pořádku, chtěl jsem upřímně s Poláky se dohodnout, ne ovšem jiti přes určitou hranici. Někteří ministři však mně nevěřili, brali jednání s Poláky velmi povrchně, říkali, že stejně z toho nic nebude, tak proč jim nepovolovat a na konec Poláci je chytli. Naši udělali chybu, neřekli mně nic předem, to už jste byli vy tehdy ve válce, a podepsali Polákům lednovou deklaraci. Já sám jim hned řekl, že tuto dohodu neuznávám a protože bez ratifikace presidenta je neplatná, ji nikdy ratifikovat nebudu. Podle naší ústavy ratifikuje smlouvy výhradně president, bez parlamentu. První deklaraci z listopadu uznávám, to jsem řekl Mikolajczykovi, ale druhou ne. Molotov : Byla však publikována. 487 [pageend107]President ; ano, jestli ji nemáte, Fierlinger Vám ji předá. Fierlinger : Byla i zde publikována, jistě ji mají. Kornejčuk : Ano, máme ji. President : Tato lednová dohoda je právně neplatná. Poláci totiž při tom také postavili otázku hranic : že neustupují od svých východních hranic, a ohledně Těšína říkali, že když se dohodneme o konfederaci, nebude otázky Těšína. Já na to dal pokyn nepokračovat v diskusích s nimi. Myslím, že Vás tyto detaily budou zajímat. Řekl jsem to všechno též Angličanům. Nyní naše dohoda značí, že vše, co bylo sjednáno o konfederaci, není už v platnosti. Děkuji Vám, že jste dal otázku naší smlouvy na program moskevské konference. Molotov i Já vím, že Vám to všechno udělalo hodně trampot, dokonce jsme tam vypadali, jako bychom se byli s Angličany na něčem dohodli a neřekli jsme to. Tak jsem byl rád, to s nimi zde projednat. Napřed jsem jim poslal text smlouvy, to nebylo žádné tajemství. Na konferenci bylo mnoho obtíží, nemohli jsme dlouho najít společný jazyk, tak jsem očekával, že se o tom rozpřede debata. Udělal jsem nejdříve krátký projev, vylíčil celé jednání a tázal se pak, jaký je jejich názor. Eden několika větami odpověděl, že neznal textu smlouvy, že by všechno bývalo jiné, že úplně souhlasí. Cordel Hull se připojil. A žádné diskuse, kterou jsem očekával, nebylo. President i Já nikomu v Londýně předem text nedal, z loyálnosti k vám, ale informoval jsem Angličany o obsahu smlouvy. Zřejmě rádi použili tečí té neznalosti textu, jako východiska ze situace. Děkuji vám ještě jednou za Váš zákrok, jenž zakončil dobu nejistoty. Jednání bylo přerušeno z důvodu pro nás zcela neobvyklého. Stalin volal Molotova k telefonu v 5 hod. 45 m a sdělil mu, že bude právě čten v rozhlasu jeho rozkaz o dobytí Cerkasu, a že v 6 hodin bude střílen „salut“. Všichni účastníci porady vyšli na nádvoří Kremlu, odkud jsme pozorovali poprvé způsob moskevské oslavy zprávy o vítězství, onen „salut“. Podél řeky Moskvy a na různých místech města bylo vystřelováno množství barevných raket, Byla to velmi působivá apotheosa zprávy o vítězném postupu sovětské armády, která se opakovala po celém Rusku při každém čtení Stalinova rozkazu o dobytí nějaké význačné válečné posice. (3) Záznam o druhém rozhovoru s Molotovem, konaném v Moskvě dne 16. prosince 1943, od 17 — 19.30 hod. vecěr Přítomní zase : Pan president, Fierlinger, Smutný, Molotov, Kornejčuk, Lebeděv. Pan president začal od bodu 6) svého programu, ale prohlásil, že o této otázce se zmíní až na konci. Bod 7) jedná o otázce vojenské spolupráce v čase války i po válce. To je věc do značné míry technicky vojenská, ale také politická. President doufá, Že bude moci mluvit s gen. Žukovem o technických věcech, a kdyby bylo třeba, též s maršálem Stalinem. Předává memorandum, v němž je vše uvedeno v podrobnostech. Zmínit se chce jen o několika základních bodech : 1. Chceme, aby do naší armády byli uvolněni všichni Čechoslováci. Potřebujeme, aby v době převratu byla k disposici nám co největší početně vojenská jednotka. 2. Organizovat druhou brigádu. 3. Z Anglie pošleme piloty, aby se zde dala organizovat též letecká jednotka. Co chceme je, aby i na našem území byla válka. Víme, že jsme nemohli válčit na samém počátku, tak chceme bojovat aspoň na konci — před koncem, aby i náš celý národ se cítil ve 488 [pageend108]válce a v plné vojenské spolupráci s Ruskem. Proto chceme od Vás pomoc ve výzbroji, protože na konci bude u nás revoluce, partyzánská vojna. Molotov : (s trochou ironie) Koho s kým ? Beneš : S Němci. Je možné, že se Němci položí dříve, ale já toho nechci, a musíme se připravit. Molotov : My bychom zase chtěli, aby praskli Němci co nejdříve a nečekali, až bude organizována čsl. armáda. Jaké jsou Vaše poměry doma nyní ? Beneš : Dnes by otevřená vzpoura znamenala jenom zbytečný masakr, ale my musíme dělat všechno, aby naši lidé byli připraveni. Molotov : Jak se projevuje dnes odpor Vašeho lidu proti Němcům, dělají sabotáže a pod. ? Beneš : Sabotáže u nás vždycky byly a jsou, lidé jsou také na ně plně připraveni, chtějí je dělat, dostáváme odpovědi z domova, že v tom s námi plně souhlasí. Ale my musíme u nás používat jiných method nežli na př. Poláci. My děláme spíše t. zv. vědeckou sabotáž, stálé, trvalé poškozování Němců. Jsme s nimi v boji 300 let. Molotov i Ano, ale já myslím, jakou efektivní diversní práci Vaši lidé dělají? U Poláků jsou ilegální organizace, provádějí sabotáž za sabotáží, vyhazují mosty, vlaky. Beneš : U nás je zeměpisná situace jiná. Jsme nejdále od front, naši lidé žádají, aby byly bombardovány fabriky, ale nic se neděje. Žádali jsme Angličany, aby bombardovali, žádali jsme Vás také. Nic se dosud nestalo. Ale sabotáže se dělají dále. Molotov : Ale neví se o tom, kdežto Poláci i po přerušení styků nám předali seznamy teroristických aktů, které jejich organizace dělají. Tam vlaky, mosty — Kornejčuk : (vážně přisvědčuje a dává na jevo, že je to seriosní.) Smutný i (poznámka o přípravách našich lidí pro pomoc bombardování Škodovky a o připravených sabotážích v továrně i důvodech, proč neuskutečněny.) President znovu vykládá, jaké jsou poměry u nás a proč se u nás nedají dělat ani partyzánské akce ani sabotáže ve velkém. A hlavně, proč my s tím neděláme mnoho šumu. Stejné poměry jsou na Slovensku. Ale čím více se bude blížit fronta našemu území, tím budou vzrůstat akty sabotáže, budou se tvořit i partyzánské oddíly, ale to všechno je podmíněno přiblížením se fronty. Další požadavek ve vojenském memorandu se týká zbraní, udáváme důvody, proč chceme zbraně německého původu. Molotov : Dobře, to všechno odborníci prostudují. Beneš : Pak jednáme též o součinnosti po válce, to je velmi vážné. Jak víte, po minulé válce jsme se orientovali na Francii, přijali jsme jejich doktrínu, spolupráci. Po této válce musíne spolupracovat vojensky těsně s Vámi. Znamená to přizpůsobit naše plány, naši voj. vědu Vašim zkušenostem, normalizovat zbraně, munici, mít spolupráci v letectvu, stavbě a přípravě letist atd. Jak vidíte, jdeme do všech kon- sekvencí z naší smlouvy vyplývajících a chceme spolupráci ve všech ohledech. Toto jsem Vám také chtěl předložit ke studiu a vyčkáme Vaší odpovědi. Stejně se staví otázka spolupráce hospodářské. Také o tom jsem hlavní linie, jak bychom si to představovali, sepsal v tomto memorandu (předává). Až budeme sousedy, bude to mít vliv na změnu naší hospodářské orientace. Tato byla obrácena dosud z 80 % na západ. Molotov : Ano, to je velmi vážná věc. Beneš : Ano; na té půdě chceme připravit naši spojenou hospodářskou spolupráci. To co je zde nastíněno, bude pak Fierlinger postupně s Vašimi experty studovat, připravovat tak, aby ihned po válce nevznikla u nás nezaměstnanost; bez Vás by se nám to nepodařilo. Potom také nechceme, abychom v surovinách byli odkázáni jen na západ. To je smysl tohoto hospodářského memoranda. Předávám Vám to a Fierlinger 489 [pageend109]po mém odjezdu může o tom jednali s Mikojanem a Vašimi experty. My v Londýně také budeme diskutovat to postupně s Lebeděvem. Je zde také zahrnuta otázka komunikací, ta je velmi vážná. Molotov : My sice stavíme svůj hospodářský systém na vlastní průmysl, ale budeme také odkázáni jistě na spolupráci s jinými. Bod 11) se týká potrestání válečných viníků. My máme v té věci svůj plán a přijímáme také vše, co Vy jste o tom veřejně prohlásili. Vláda naše připravuje příslušný zákon, v tom bude obsaženo vše, i to, co vy jste udělali i to, co už projednáno mezi spojenci. Jen dvě věci bych chtěl zdůraznit : 1) je třeba být velmi radikální, protože může být nebezpečí v tom, že Západ bude brzo zapomínat. Molotov : Ovšem, to je velmi možné. Ale my nemůžeme zapomenout, národ potřebuje... Beneš i Já chci, až budu zpět v Londýně, abych s Američany a Angličany věděl, jak mluvit. Molotov : U nás je různost názorů s Angličany, ne o věci, ale o postupu. Jedná se o komise pro potrestání viníků. My chceme, aby v těchto komisích byli zástupci zemí, které přímo trpěly od Němců. Angličané chtějí, aby v nich byla zastoupena také jejich dominia. My proti tomu nemáme námitek, ale v tom případě žádáme, aby tam byli též zástupci z naší strany Ukrajiny, Bělorusi, Moldavské republiky, Lotyšska, Estonska, Litvy a Karelofinské republiky. A na tomto požadavku budeme trvat. Beneš i To potvrzuje též náš princip a budeme na tom trvat. Druhá otázka je trochu delikátní. Přál bych si, aby Vaše vláda naléhala na naši vládu, aby všichni ti na Slovensku, kdož jsou vinni válkou proti SSSR, byli potrestáni. Chci, abyste přátelským způsobem na nás žádali, abychom velmi přísně potrestali ty, kdož zavinili deklaraci války a provinili se spoluprací s Němci na frontě a děláním koncesí. Molotov : Usmívá se a chápe, ale podotýká : Bylo by ne úplně pochopitelné, abychom kladli Slováky na stejnou úroveň jako Němce a Maďary. Beneš : To ne, chci, aby toto byla jen otázka mezi námi a Vámi, já nechci, aby slovenská otázka byla otázkou mezinárodní, to bude jen naše vnitřní věc. Záleží mi na tom, aby se nemohlo zneužívat vnitropoliticky, že Češi chtějí trestat Slováky. Proto žádám Vaši pomoc. U nás je nepřijatelno to co oni udělali; i ze slovanského hlediska je nutno posuzovat, oni to dělali pro Němce proti Slovanům. Molotov : Rozumím. Vy potřebujete podděržku Sov. Sojuza proti Slovákům. Kteří jsou to, které chcete potrestat ? Beneš : Tuka, Šaňo Mach, Tiso, též Gašpar, Medřický, Čatloš, ten také musí viset a j. U Slováků je to velmi těžká věc chytat viníky. Slovensko je všechni jedna rodina, zařídili si to dobře, jeden bratr je v Londýně, druhý na Slovensku. Kdyby to dopadlo špatně se Spojenci, bratr na Slovensku by zachraňoval toho co je venku, v opačném případě bude to zas ten bratr venku, co bude chránit bratra doma. Přeháním ovšem, ale chci jen ukázat, jak by nám Čechům samotným nebo i Slováhům bylo těžko potrestat všechny viníky. A v zájmu budoucnosti, v zájmu morálky je to absolutně nutno. Bod 12) V tomto bodě bych chtěl pojednat o vztazích k jednotlivým zemím. O Rakousku jsme už mluvili. My jsme pro jeho samostatnost. Molotov : Ano (Da). Beneš : Chtěl bych se zmínit o dunajské federaci a ujistit, že my v tomto ohledu žádných závazků jsme na sebe nevzali a nevezmeme. a) V otázkách organisace Střední Evropy nic neuděláme bez dohody s Vámi b) Jsme pro samostatnost Rakouska a jsme přesvědčeni, že Rakousko může samo žít. 20 let se chodilo s touto věcí, že samotné Rakousko je k životu nezpůsobilé. Ke mně přišli v Londýně také soc. demokraté a žádali mě, abych v Moskvě vysvětlil, abyste 490 [pageend110]pochopili jejich politiku. Dělnické třídy rakouské stojí prý za Vámi, ale Rakousko samo žít nemůže. To značí, že bud musí zůstat s Německem nebo s námi. Obzvlášř prý s námi. To já nepřijímám. My jsme v Rak. Uh. platili a vydržovali největší část rak. zemí. Rakušané sami a Vídeň žili velmi dobře. Oni exploitovali jiné země, hlavně české. A české země živily ostatní. Když jsme rozbili Rak. Uhersko, tak museli začít pracovat. Před válkou žili velmi nahoře, my dole; po válce my šli nahoru a oni dolů, proto křičeli, že nemohou žít. Jihoslované však žili ještě hůře, ale na to Rakušané nebrali zřetele. Náš lid je pracovitý, houževnatý, skromný, šel nahoru svým vlastním přičiněním. Proto by Rakušané se rádi spojili s námi, myslí, že by se jim lépe žilo. Rakouský lid, hlavně v horách, je měkký, nemá dost energie v porovnání s námi. Molotov : Životní standard českých zemí byl vyšší ? Beneš : Ano, značně vyšší. Kornejčuk : Ale v Rakousku byl zase životní standard vyšší nežli v Polsku a Jihoslavii ? Beneš : Byl vyšší. Ale já byl rád, že tomu tak bylo a chci, aby byl ještě vyšší. Molotov i Plně poňal. Vy pochopitelně nemůžete podporovat rak. federaci, ta by byla namířena proti Vám. Beneš : V Rakousku je velmi progresivní strana dělnická a my ji budeme podporovat. U nás nikdy nebylo a nebude špatných styků s Rakouskem. Rumunsko : naše vztahy byly vždy dobré. Ale já jsem nikdy nekompromitoval RČS v otázce Bessarabie. V době Mnichova se k nám chovali Rumuni lépe nežli druzí. Molotov : Vašim společným protivníkem jsou Maáaři. I my děláme rozdíl mezi těmi, kdož nás napadli, mezi Rumuny a Madary. Madíaři se k nám zachovali mnohem hůře. My také v otázce Transylvánie už letos v létě jsme písemně sdělili Angličanům, že otázka Transylvánie nebyla spravedlivě řešena vůči Rumunům. Beneš : Maniu je se mnou v kontaktu. On je demokrat svého druhu, nesouhlasí s Antonescem. Předali mi od něho vzkaz, že chápe, že Bessarabie a Bukovina je pro ně ztracena. Prosil mě, abych je u Vás ochraňoval. Já jim vždy ukazuji mapu a říkám, že ve věci Vašich hranic není možný kompromis. Ale přimlouvám se, abyste na ně vzali ohled ve věci Transylvánie. Molotov : Jak jsem již řekl, my jsme zakročovali v „polzu Rumynii.“ Beneš : Vidím, že v principu souhlasíme. Molotov : Ano. Beneš : Dále je Jugoslávie. Je to národ nám velmi blízký, bez ohledu na zradu, jíž se na nás dopustili. Nebyli to jen jednotlivci, nýbrž jako ve Francii, kasta lidí. Sto- jadinovič, Pavel a s nimi řada jiných. Ale skutečný jihoslovanský národ, když viděl, že vedoucí lidé se chystají nás opustit a spolupracovat s fašisty, byl proti, ale nepodařilo se mu rozbít režim. Molotov t My jim chtěli pomoci právě před vojnou, Němci pochopili, že je chceme ochraňovat, ale už to nepomohlo. Beneš : My budeme vůči Jihoslovanům více ostorožní, i když přátelství mezi námi zůstane. Oni jsou v těžké situaci. My stojíme za federativním sjednocením všech tří částí. Roosevelt mi říkal v Americe, že Chorvati a Srbové nemohou společně žít. Já mu řekl, uděláte-li něco, co rozbije Jihoslavii, bude to chyba tragická. Nevěděl jsem, jak mu to vysvětlit, pak mi napadlo toto : to není otázka mezi Srby a Chorvaty, nýbrž jde hlavně o to, jak vést hranici ve federaci mezi Srby a Chorvaty. Tu nikdy nevyřešíte, kdybyste je rozdělili. Budete to pak mít ještě horší. Mají-li se hádati, je lepší, když bydlí v jednom domě a hádka zůstane v domě. Budou-li bydlet každý v jiném domě, budou se prát na ulici. Roosevelt řekl : Vy jste mne přesvědčil. 491 [pageend111]Stejnou otázku mi položil Churchill. Naléhal jsem : nepřipusíte rozdělení. Foreign Office je pro spojení. Je vždycky rozdíl mezí Churchillem a For. Office. Churchill je více konservativní. Je možno však mít na něho vliv, ale přesto má své koníčky, v oiehž je tvrdošíjný. Je to pravý tvor XIX. století, myslí v koncepcích minulosti. Chápe, vyvíjí se, je možno ho přesvědčit. Ale má koncepce, v nichž přesvědčit ho není možno. Eden více chápe, je také konservativec, ale Člověk našeho století. Budete-li Vy naléhat, jsem jist, že věc Jihoslavie bude řešena ve smyslu sjednocení. Ostatní jihoslovanské záležitosti, to je věc denní politiky. V Kahýře přišel ke mně Purič a žádal, abych jim zde pomáhal. Říkal : chtěli bychom stejnou smlouvu jako Vy. Molotov : Vždyt pro ně to všechno začlo, a oni pak toho nechali. Beneš : Bohužel, tato vláda vlastně neexistuje. Molotov : (Vytrženi z vlastní země) Odorváni od počery. Beneš : V pravém slova smyslu emigranti, bez kontaktu s národem. Političtí machři. V Londýně jsou to všichni moji přátelé, je mi trapno, ale oni jsou odtrženi od země. Otázka Jihoslavie bude řešena na jejich půdě domácí. Purič mě žádal, abych je ochraňoval; chápu, že toto není správná ochrana. Totéž je s Polskem, stará Polska musí zmizet. V Jihoslavii měli umělý režim 15 let, Alexandr, Pavel, Petr II., to se vymstilo na nich. Petr II. je špatně vychován pro demokratického krále. Nyní je jeho učitelem Petar Živkovič, to mluví samo. Molotov : Nás Angličani do toho vtahovali, mluvili jsme o tom s Edenem, oni už dávno jsou ve spojení tam doma. My pošleme v těchto dnech vojenskou misi do Jihoslavie, uvidíme. (Dojem, jakoby neradi, že jsou do této věci zatahováni.) Beneš : Francie. My o tom už mluvili. Ale na druhé straně nemáme mít Francii, to bude jiná situace. De Gaulle i druzí se cítí Francií předválečnou, představují La Grande France, chtěli by všechno restautovat, zachránit impérium. Angličani jsou proti, ale neřeknou to, nevěří však, že možno Francii vrátit. Roosevelt mi řekl docela jasně, že nepočítá s integritou francouzského impéria. Myslím, že měl na mysli Indo- čínu. Dakar chtěli Amaričané, myslím však, že tuto myšlénku už opustili. Molotov : Ne, nemyslím, naopak myslím, že je u nich toto přání. Beneš : Já řekl všem v Americe, že nesouhlasím s jejich politikou proti de Gaullovi. Můj dojem byl, že oni jsou proti Francii, nejen proti de Gaullovi. Molotov : To se ví, že chtějí něco od ní. Beneš : Roosevelt mi vypravoval : když jsem byl v Maroku, přišel marocký sultán, a žádal mě, Vy Američané, zůstaňte zde. Roosevelt mi to vypravoval spíše jako vtip, ale já z toho dělal závěr, že se mýlí. Darlan, Petain, to vše byla chyba. Molotov : Možná, že není vše jasno. De Gaulle to je jiná věc. Darlana bylo možno přijmout na chvíli... Beneš : Myslím, že francouzský komitét by měl být uznanou vládou před koncem války, aby jako spojenci byli účastni příměří. Je závažno ne vrhnout Francii na druhou stranu. Nesmí v nich zůstat hořkost, aby nenastal u nich zápas, zda jiti s Německem nebo se spojenci. To aby nebylo. Francie je velká zem. Třeba, aby na kontinentě nebylo těžkých problémů po válce. Postavit je na roven. To není politika Anglie. Molotov : Ne ? Beneš : Možná, že je to anglická hra, jako dělali se mnou, když se jednalo o uznání naší vlády. Angličané nedají nic zadarmo, a z toho, co chtějí dát, dávají jen krok za krokem. Ve Francii zůstalo mnoho hořkosti vůči Angličanům z r. 1939 a 1940. Molotov : Ale pomáhají mnoho Hitlerovi a to nelze ponechat bez potrestání. Přešli na stranu německou z viny vlády. Já myslím, že to nelze jen tak ponechat. To nebyli jen jednotlivci, kteří se provinili, nýbrž celá vládnoucí vrstva. 492 [pageend112]Beneš : Já nechráním Francii v tomto Bmyslu, to je věc morální, správně. Jen je nevrhnout k Německu. Molotov : Vy jste několikrát veřejně prohlásil, že bez Francie nic : V plném vidu, to Francie nemůže. Snad za nějaký Čas. Jsou politicky prohnilí, jako národ se ukázali slabí. Beneš : Jak vidím, není rozdílu v názorech. Molotov : Ne, v odstínech je rozdíl. My na to hledíme méně optimisticky nežli Vy, jsme více ostorožni nežli Vy. Beneš : Mně jde o to, abychom stejně postupovali, aby naše politika byla koordinována s politikou a postupem Vaším. To má pro nás velmi značný význam. Molotov : I pro nás to má značnou roli. Itálie. Zde je vina jasná, nemůže být rozdílu v názorech. Jen bych se chtěl zmínit o Sforzovi. Když Sforza přijel do Londýna, navštívil Churchilla, Edena, a přišel také ke mně. Je to starý můj přítel, v době exilu jsem mu pomáhal. Čestný člověk. A řekl mi : Řekněte v Moskvě, až tam budete, že jednou z prvních věcí, až to dáme do pořádku, bude obnovení styků s Ruskem. On myslel, že bude republika a v ní on bude bud presidentem nebo předsedou vlády. Řekl to Churchillovi, ten to přijal velmi nepříjemně. Eden Sforzu pochopil lépe. Američané s ním souhlasili, ale v poslední chvíli mu dělali obtíže. Žádal mě, abych Vám řekl, že jako první věc bude se chtít s Vámi dohodnout, přikládá tomu velký význam. Bojí se Američanů. Mol. : Z jaké strany se bojí ? Čeho ? B> : Amgot. Chtěli by zachránit něco z kolonií. Chápou už, že Angličané chtějí Erythreu, Somálsko. Italové by chtěli si ponechat kolonii v Sev. Africe. Ale Angličané by chtěli z druhé strany Egypta mít takové opatření jako je na východě Palestina, Transjordanie atd. Z jihu už mají vlastně Sudan, tak též obklopit Egypt na západě. Část Tripolisu by Italům nechali. Řekl mi to anglický ministr, jenž tyhle věci připravuje, Sir William Jowitt. Jsou tedy dvě koncepce : 1) jedna, která chce vzít vše a Italům nenechat z kolonií nic, 2) druhá, která by jim nechala Tripolis. Sforza tohle vše ví, co Vám říkám. On se vždy choval rozumně k Sov. Svazu. Mol, : A Croce ? B, : Toho neznám. Mol,: Naši lidé z Itálie nám hlásí, že Croce se chová vůči nám nepřátelsky. Sforza dobře. Každý z nich má svoji skupinu, grupa Croceho je k nám „plocho nastrojena.“ Je Sforza ještě v Londýně ? B, : Ne, je v Itálii. Mol, : Jak víte, Američané odkládají úpravu vlády až do Říma. B, : Pak zde mám jednu malou otázku, M.lJ.P. Prosili mě z bureau M.lJ.P., abych se zde o tom zmínil. Angličané i Američané chtějí M.tJ.P. zachovat. Bureau by rádo vědělo, jaký bude vztah SSSR k nim. Mol, : odpovídá vyhýbavě, že to má dost času až po válce. Bod 13. Předal jsem už Komejčukovi memorandum, co bychom z našeho hlediska považovali za nutné mít uvedeno v podmínkách příměří. Vše jsme prodiskutovali. Předám tuto věc také Angličanům. Uvedl jsem vše ohledně hranic, transferu, poměru mezi Čechy a Slováky, okupace atd. 14. Potom je otázka, zda o těchto našich rozhovorech udělat záznam či ne. Potřeboval bych to jako směrnici pro vládu, pro diplomaty naše. Mol, t možno udělat. Snad byste mohl připravit návrh? B, : souhlasí. 493 [pageend113]B, : na konec jsem ponechal bod 6) chtěl bych jen pro informaci se zmínit o tom, jak si představuji naši vnitřní organisaci po válce. Také jsem o tom mluvil se zdejšími našimi komunistickými poslanci a dohodli jsme se. Jde v prvé řadě o problém decentralisace. Mol, : Bude autonomie Slovenska ? B, : Ne, chci decentralísaci jako administrativní opatření. Já nechci používat slova autonomie, protože pod tím slovem si každý může myslet co chce, každý dává tomu slovu jiný význam. To jsem řekl také Hlinkovi. My jsme demokraté, bude se o tom po válce jednat a decentralisace bude mít takový rozsah, na kterém se dohodneme. Já chci dát Slovákům více nežli měli v I. republice, ale musíme se o tom dohodnout. — Na mapě se ukazuje rozsah jednotlivých administrativních celků, Bohemia, Morava, Slovensko, Zakarpatská Ukrajina. Každý z nich bude mít lokální parlament. Slovensko jiné hlavní město, Bratislava je na hranicích. Co se týče Zakarpatské Ukrajiny, my jsme v republice nepostupovali dost rozumně. Tam je stará otázka, zápas mezi elementem ruským a ukrajinským. Tyto spory byly živeny v Rak. Uh., jedni štváni proti druhým. Myslím, že po této válce se musí na Zakarpatské Ukrajině přizpůsobit, co se týče škol, jazyka, tomu, co je na druhé straně hranic. Madaři chtěli vytvořit ještě jeden slovanský národ, z „tunajších“, já se proti tomu stavím. My musíme ve slovanských věcech jít za „sojediněniem“ a ne drobit. Mol, : „Charašo.“ B, : Transfer je poslední otázka. Zmínil jsem se už o tom, že eventuelně jsem ochoten odříznout některé části republiky a předat Německu, když by nám to mělo pomoci vyvézt všechny Němce z republiky. Ale trvám na tom, aby v podmínkách příměří bylo zásadně stanoveno, že máme právo obsadit celou předmnichovskou republiku. Mol, : Pravilno. B, : A potom se s Vámi a Angličany dohodnout o hranicích. Já jsem ochoten udělat kompromisy, bude-li to nutno. Mám ohled v prvé řadě na Angličany a Američany, očekávám obtíže od nich, myslím, že oni budou pak ochotnější, když jim vysvětlíme, že nechceme jen vyvézt od nás Němce, nýbrž také ustoupit s nimi kus území. (béře mapy a vysvětluje, kde jaké územní ústupky by byl ochoten udělat. Naproti tomu, které území německé zase připojit k nám z důvodů strategických, takže problém území by se jevil jako výměna území, nikoli jen jako jednostranný náš ústupek.) Mol, : vyslechl výklad bez reakce. Korn, : se táže, jak to má být s madarskou hranicí. B, : vykládá, že zde též chceme vysídlit Madary, event. je vyměnit za Slováky z Madarska a také provést korekturu hranic. Mol, i Charašo. Tyhle plány jste předložil Američanům a Angličanům ? B, : Znají mé názory o těchto věcech, ale já jim oficiálně nic nepředložil, dokud se nedohodnu s Vámi. Nemám dobré zkušenosti z minulé vojny, je mezi Angličany mnoho Madarofilů. Principielně tudíž to znají, ale nejdříve jsem chtěl vědět, do jakého stupně nás budete podporovat. Dvakrát jsem o té věci mluvil s Rooseveltem, vysvětlil jsem mu všechno a pak ještě při poslední návštěvě jsem se hleděl ujistit, jestli mě dobře rozuměl. Roosevelt je pro to. Na můj dotaz, zda rozumí smyslu toho, co jsem mu řekl ohledně naší smlouvy s Moskvou, mi odpověděl : chápu. Na stejný dotaz ohledně transferu mi řekl, že nejen chápe, ale že stejné řešení by se mělo provést nejen v ČSR, nýbrž i v druhých zemích. Naznačil Transylvánii. Ale otázku obsazení předmnichovských hranic kladu vždy velmi jasně. Mol, : Myslíte, že to chtějí upřímně ? (vztahuje se na sliby Angličanů a Američanů ohledně transferu). B,: To přijde na to. Myslím, že ano, ale řeknou mi, co za to zaplatit? Ted po teheránské konferenci budou příjemnější. 494 [pageend114]Mol, : A čím prosím Vás můžete platit ? Kolonie nemáte. B, : Vím, jak jsme museli koncedovat konfederaci s Polskem, Nevím, s čím přijdou nyní. Může to být protokol naší smlouvy o Polsku, abychom jim pomohli tím vyřešit polský problém, možná, že to budou koncese hospodářské, možná finance. Budou postupovat, aby si zachránili uřčitý vliv ve Střední Evropě. Mol, t Otázka je, jak ho uchránit ? B, i Před mou cestou byla to pořád otázka konfederací. Mol, : Konfederace. Když jsem na konferenci přečetl prohlášení o naší smlouvě, Eden odpověděl, že je v mém prohlášení „mnogo počvy“ (hodně půdy). Souhlasil, debat nebylo. Cordell Hulí řekl, že oni souhlasili už dříve, Angličané nám předali písemný projekt federace Rakouska a Maďarska a ptali se nás, zda nebudeme dělat překážek spojení Rakouska a Maďarska. Mol, : Naše vztahy k Anglii a Americe už na moskevské konferenci byly dobré, a od teheránské konference je vše úplně jasné. Tam se mluvilo docela nenuceně, všechny i nejožehavější věci, v atmosféře plné důvěry a přátelství. Otázka druhé fronty, která tak dlouho nás trápila, byla dohodnuta k úplnému našemu uspokojení ,,što do sroka i masštabu“. Problém rozdělení Německa byl prodiskutován a všichni jsme byli za jedno, že Německo má být rozděleno. Já řekl přímo ve svém referátě, že víme, jak americký a anglický tisk nám vytýká, že nechceme říci, jaké máme záměry s Německem. My vedeme válku na svém území, máme Němce u nás, naši krasnoarmějci platí krví, vždyt 90 % války se odehrává u nás, tak nemůžeme k vůli propagandě říkat, co s Německem zamýšlíme. My nesmíme udělat nic, co by jakkoli Hitlerovi pomohlo, byt i na chvilku. A kdybychom řekli, že všichni chceme Německo rozbít, tak Hitler si tím zase na chvilku pomůže na nohy a Němci se budou rvát do poslední kapky krve. Oni i ted bojují o každý kousek úžasně houževnatě. Ti, kdo to na nás chtějí, chtějí vlastně pomáhat Hitlerovi. Zrovna tak to bylo s německým komitétem. Já na konferenci jim řekl, zda se mohou domnívati, že by nějaká vláda přijímala na sebe závazky vůči válečným zajatcům? To působilo. My máme povinnost vůči krasnoarmějcům na frontě, abychom zde vzadu udělali všechno, co seslabí jejich nepřítele. A je nesporně seslabováním morálky Němců, když my zde dáváme mluvit jejich význačnému generálu, důstojníkům, vojákům. To, co zde tisknou, se rozšiřuje na frontě mezi vojáky a je velmi působivé. Zachytli jsme rozkaz jednoho generála, v němž se obrací k vojákům, že to není skutečný Zeidlitz, který mluví v Moskvě, protože to byl tak znamenitý generál ze staré rodiny, že by nikdy nic takového neudělal. Něco jiného by bylo, kdybychom my jejich věci tiskli v našich novinách, ale takhle oni si vydávají ty věci německy samostatně. Co pak my, naše vláda, by jednala se zajatci ? Polské věci. President soudí, že všechny zásadní věci už byly prodiskutovány. Molotov je téhož názoru. Ale když v jiné souvislosti ukazoval president mapu, poznamenal Molotov, že na ní nemá naznačenou sov.-čsl. hranici. President ihned vyňal druhou mapu a díky tomu rozvinul se rozhovor o hranicích vůbec. O Curzonově linii, která byla na mapce zakreslena, mluvil Molotov už jako o hotové hranici. Na konferenci teheránskou prý přišli Angličané i Američané s mapami, na nichž měli Curzon. linii zakreslenou ,,a my taky' * — poznamenal s úsměvem. President na to řekl, že viděl u Mikolajczyka obavy, že Rusové nepřijmou Curzonovu linii, že budou chtít více. „Ne, ještě spíše se dá mluvit o opravách. My přece měli zájem, když jsme o tom jednali s Němci, abychom zabrali co nejvíc území se slovanským obyvatelstvem a nenechávali ho jim. Ale o Curzonově linii se dá mluvit a jednat.“ President poznamenal, že Poláci mluvili o 2 bodech: Bialystoku a Lomži. Na to Molotov : „Bialystok má velkou většinu obyvatelstva 495 8 [pageend115]běloruského, o tom se nedá mluvit. Lomža je něco jiného, je pravda, že je tam polské obyvatelstvo ve většině, Lomža je polská.“ (Zřejmo, že tu by Polákům vrátili.) Na teheránské konferenci se mluvilo o západní polské hranici na Odře. Když Churchill na mapě ukazoval rozsah Polska od Curzonovy linie k Odře, řekl : Duraki, vždyt pak budou mít zase velké Polsko. President se tázal, jak to myslí Rusové s vých. Prusy, zda chtějí je celé postoupit Polsku. Molotov řekl, že ne, že potřebují pobřeží, Memel, takže oni by si ponechali velkou část pobřeží, šikmo do vnitrozemí ke Královci, a ostatní at si vezme Polsko. Přišla řeč na to, kolik Němců by se muselo vystěhovat z Polska. President to vypočítal na 3 1/2 milionu. ,,To je maličkost, to je snadné“ prohlásil Molotov. President naléhal, aby Poláci dostali tolik území z Německa na západě, aby jejich hranice s Německem byla co nejkratší, to znamená velké korektury na severu a na jihu této hranice. „Na této jižní straně máme i my specielní zájem, nebot to prodlouží velice naši hranici s Polskem, zkrátí Čáru naší hranice s Německem a to bude velmi radikálně působit na celou naši politiku, na všecky naše poměry. Když jsme mluvili s Poláky, tak naléhali, abychom i my si v té končině rozšířili území na účet Německa. My to nechceme, znamenalo by to jen zvětšit počet Němců, o jejichž vysídlení z našeho území usilujeme. Ale Poláci at si to vezmou.“ O naší hranici společné s Ruskem, tak jak vyšla z r. 1939 bylo jen nadhozeno, že by měla být delší. ,,O Lvovu se nedá vůbec mluvit, ten je uvnitř Curzonovy linie, ten Polákům oddát nemůžeme“. Kornejčuk přítomný svým souhlasem jen zdůraznil, co znamená Lvov pro Ukrajince. „Já totéž řekl taky Mikolajczykovi,“ pravil pres. Beneš ,,a uvědomte si, že Američané a Angličané už tohle rozhodli v r. 1919“. Závěr z toho, jak dnes mluvil Molotov : 1. velké uspokojení nad vývojem spolupráce Anglo-Amer.-Sov. 2. dohoda o druhé frontě 3. dohoda o rozdělení Německa 4. dobré disposice vůči Polsku. (4) Protokol o výměně názorů mezi presidentem dr. Benešem a lidovým komisařem zahr. V. Molotovem dne 14. a 16. prosince 1943, a mezi dr. Benešem a předsedou Rady lidových komisařů J. Stalinem a V. Molotovem dne 18. prosince 1943. I. V rozhovorech mezi presidentem ČSR dr Benešem a lidovým komisařem z.v. V. Molotovem, které se konaly v Kremlu dne 14. a 16. prosince, a jichž se súčastnili : ze sovětské strany zástupce lidového komisaře zahr. věcí A. Kornejčuk a velvyslanec sovětské vlády u vlády CSR V. Lebeděv, z československé strany čsl. velvyslanec u vlády SSSR Z. Fierlinger a vyslanec J. Smutný, byla projednána řada otázek, které president dr Beneš předložil k diskusi. 1. Smlouva mezi SSSR a RČS. Bylo konstatováno, že podepsáním smlouvy o přátelství dne 13. prosince 1943 byly všechny otázky s jednáním o smlouvu spojené řešeny. Konstatováno oboustranně, že tato smlouva bude základem těsného přátelství a spojenectví mezi oběma státy, jejichž důsledkem bude koordinace postupu diplomacie obou států ve všech jim společných otázkách mezinárodní politiky, a těsná spolupráce obou států na poli vojenském a hospodářském. Memoranda, obsahující zásady této vojenské a hospodářské součinnosti předal president dr Beneš v průběhu jednání za účelem dalšího projednávání těchto otázek odborníky obou států. 2. Výměna názorů o poválečném Německu a Madarsku. Konstatována shoda názorů formulovaných též druhými velmocemi, Velkou Britanií a Spojenými Státy severo- 496 [pageend116]americkými, v diskusi se Sovětským Svazem, že po této válce jsou nutná všechna opatření, aby byl znemožněn každý pokus Německa o novou agresi. Do těchto opatření by spadalo jak úplné odzbrojení Německa tak odpovídající tomu změny ve vnitřní jeho struktuře. Plná restituce a náhrada škod spáchaných na území a obyvatelstvu obou států, jakož i úprava otázek územních podle směrnic vyslovených již vládou SSSR, stanovených ve spojeneckých jednáních v Londýně, Moskvě a v Teheráně, a jak ještě v dalších diskusích budou stanoveny, budou spravedlivými důsledky německé agrese. Pokud se týče Madarska, bylo konstatováno, že nese velkou zodpovědnost jak za válku tak obzvlášt za krutosti páchané v této válce na obyvatelstvu SSSR a obsazených zemí a že musí nést důsledky z toho vyplývající. Území maďarské musí být okupováno, především také armádou sovětskou, která má k Maďarsku blíže nežli ostatní armády spojenecké. Spolupráce Maďarska v míru s demokratickými státy nebude možná, nedojde-li k zásadním změnám nynějšího feudálního režimu maďarského. Území vzaté Československu Maďarskem za pomoci Hitlera bude Československé republice vráceno. 3. Mnichovský pakt. Konstatováno, že v této otázce Sovětský Svaz projevil své stanovisko v rozhovoru lidového komisaře SSSR V. Molotova s pres. Benešem za jeho pobytu v Londýně, na kterémžto prohlášení trvá. Značí to především, že Sovětský Svaz, jenž nebral účasti v mnichovské dohodě, nepřestal uznávat ČSR v její státní i územní integritě. 4. Problém transferu obyvatelstva. President Beneš vyložil důvody, pro něž vysídlení německého obyvatelstva z území ČSR, nesoucího velký a prvotní podíl na vině Německa za tuto válku, je jak otázkou spravedlnosti vůči ČSR, tak zárukou proti tomu, aby Německá říše v budoucnosti opět mohla využívat německé menšiny k přípravě svých agresivních plánů proti míru a proti Slovanstvu. Vysídlení značné části fašistického německého obyvatelstva z pohraničního území umožní republice zajistit vojensky bezpečnost jejích hranic, vyřešit problém reparací za škody spáchané na území republiky a dá základ k řešení velkých sociálních úkolů, jimiž vláda ČSR zamýšlí po této válce dokončit dílo definitivního národního, hospodářského a sociálního zcelení republiky. Tento problém týká se také ve velké míře maďarské menšiny na jižní hranici republiky. Dr Beneš vyložil v průběhu jednání, že vláda britská důvěrným dopisem vyslovila mu zásadní souhlas se zásadou transferu menšinového obyvatelstva z území ČSR a že president Roosevelt projevil mu také stejně k této otázce stanovisko kladné. Konstatováno, že vláda Sovětského Svazu, jíž president dr Beneš odevzdal memorandum, obsahující zásady provedení transferu, posuzuje rovněž s plným porozuměním tento životní problém ČSR a přispěje svou podporou k jeho řešení. 5. Potrestání válečných viníků je pro ČSR otázkou jednak německých okupantů, k jejichž souzení republika přijímá zásady vyslovené SSSR a mezispojeneckými komisemi v Londýně, jednak vnitřní otázkou viníků domácích, které republika potrestá co nejpřísněji podle zákonů státních. Vláda SSSR, která chápe a uznává velmi značný rozdíl v podílu na válečné vině, jaká zatěžuje Německo a jednoho ze satelitů — Slovensko — očekává, že slovenský lid po zásluze a přísně potrestá ty činitele, kteří ho zavedli do vražedného boje proti slovanským bratřím. 6- Provedena diskuse o vztazích k jednotlivým státům : a) Rakousko. Obnovené demokratické Rakousko jako samostatný stát, s hlediska hospodářského plně života schopný, najde vždy porozumění a přátelství u ČSR. Konstatována shoda názorů v tom, že Rakousko nemá hledat připojení ani k jinému německému území, ani k jiným státům. 497 [pageend117]b) Rumunsko. Konstatována shoda v tom, že rumunský lid, na rozdíl od režimu, jenž Rumunsko do války zatáhl, nenese tak přímé zodpovědnosti v té míře za válku jako Německo. Je oprávněná naděje, že bude lze vytvořit nové demokratické Rumunsko. SSSR také soudí, že je správné vyslovit se pro Rumunsko v jeho sporu s Madarskem a pomoci mu ke spravedlivému řešení v otázce Transylvánie. c) Jihoslavie, osvobozená od vnitřních bojů a sjednocená ve federativní celek, bude zase státem, jehož síly si přeje jak SSSR tak i CSR, které k jihoslovanskému lidu zachovaly vždy plné přátelství. d) Francie. Konstatováno souhlasně, jak vina vládnoucích vrstev ve Francii přispěla v r. 1938 ke vzniku nynější války a jakou škodu spolupráce týchž vrstev s Německem v r. 1941 přinesla Sovětskému Svazu. Přes to však nutno postupovat vůči Francii tak, aby jí bylo umožněno zůstat po válce v přátelské a positivní spolupráci se spojenci, k jejichž vítězství francouzský lid nyní je ochoten přinésti všechny oběti. e) Polsko. SSSR si přeje samostatné a silné Polsko a přátelskou spolupráci s ním stejně jako CSR. Konstatováno, že jedině opravdu demokratická polská vláda v plné dohodě s polským lidem doma může být zárukou této plodné budoucí spolupráce. Dr. Beneš vyložil stav dosavadních jednání mezi vládami Polské a Československé republiky a konstatoval, že jedině závazná úmluva mezi oběma vládami z listopadu 1940 není v rozporu se zásadami sovětsko-československé dohody z 13. prosince 1943, k níž Polsku je otevřen přístup protokolem připojeným k této dohodě. 7. Příměří. Dr. Beneš předal vládě SSSR memorandum obsahující výpočet bodů, které CSR považuje za nutné s čsl. hlediska, aby byly uvedeny v podmínkách příměří a žádal za podporu SSSR v této věci. Vláda považuje v prvé řadě za otázku zásadní pro ni důležitosti, aby v podmínkách příměří bylo stanoveno : a. že československá armáda má právo obsadit celé předmnichovské území republiky, i když uznává, že tím nebude prejudikováno eventuelním ustanovením mírové smlouvy o korekturách hranic, které by s československé strany byly navrženy, b. že československé vojsko bude zásadně účastno okupace Německa a IVIaáarska, bude-li jejich déle trvající obsazení rozhodnuto a menší státy k obsazení přibrány, c. přijímá se zásada transferu německého a madarského obyvatelstva z CSR a Československo se mezinárodně uznává za národní stát československý, to jest stát Cechů a Slováků, k němuž je připojena Zakarpatská Ukrajina se zvláštním autonomním režimem. II. V rozhovoru presidenta dr. Beneše s maršálem Stalinem v Kremlu dne 18. prosince 1943, jehož se súčastnili též lidový komisař zahr. věcí V. Molotov a čsl. velvyslanec Z. Fierlinger, konstatována rovněž plná shoda o všech otázkách projednávaných v rozhovorech presidenta Beneše s lid. komisařem Molotovem. Maršál Stalin vyslovil svůj plný souhlas s obsahem memorand předaných presidentem Benešem a to o otázkách vojenských, hospodářských, transferu obyvatelstva a čsl. požadavků pro podmínky příměří. Tato memoranda budou dále studována a projednávána odborníky obou států. Maršál Stalin vyslovil přání, aby byla prohloubena zpravodajská služba o poměrech našich nepřátel a reorganisován systém předávání zpráv za tím účelem, aby co nejvíce bylo urychleno vítězství spojeneckých zbraní. President Beneš slíbil, že v plném souhlasu též s jeho stanoviskem v této věci budou urychleně učiněna všechna potřebná opatření. 498 [pageend118]literatura a umění Oldřich Mikulášek (Brno) * * První část, nadepsaná Metafory, stejnojmenné sbírky veršů, která koluje v Československu v podobě samizdatu. Vychází tu bez vědomí a povolení autora. — Oldřich Mikulášek se narodil v roce 1910 v Přerově a je autorem řady básnických sbírek, z nichž Svlékání hadů (1963) se řadí k vrcholům české moderní poesie. Možná to ví křehoučký ptáček ve večerním křoví když zpívá, brka všech per svých zatatá v hrdlo a pohroužená v krvi Metafora první (O metafoře) Její krok — jak náčrt nártu.. * Její krok jak úhel kolen, kterým sevřela mou hrud. Její krok už třese městem, silon šelestí a v ávech povolují dobří bozi. Její krok —- ta šalba boků, že i věčnost na vteřinu může slehnout... jako slunko v stínu řas. Vstoupila mi do obrazu — svět hlemýždící se v svých hýždích a ten obraz v této básni houstne jako víno v sudu. I má hlava — pustý sud. Moje srdce — pouhý čep. Ale krev, krev duní v tepnách a pokavad nevyschne mi, tonu v ní, v tom božském bludu, sám její — po svém obezdění slepě tápající tep. 499 AGOGH [pageend119]Metafora druhá (Tichá panika) Vladimíru Holanovi Stačilo odvalit kámen, tu zdánlivou kryptu — a nebožkou zřel jsem smrt ! Nebot : hromadným pářením šílenou sloužili mši hrobaříci v ornátech rudočervených, ohnivě nítila se tma, a neslyšná panika nejistého bytí byla v tom celém hmyzím zlézání. Co jiného je pak náš chvat k písečným plážím, k jakési poušti smluvené nahoty — až na Škrabošky ňader — které se jimi dívají tím upřeněji a s výzvou, že zbořitelné jsou klenby dechu pro jeden jediný, však předlouhý vzdech, když luna hne mořem. Vidíš-li zhrozen mračno ptactva — zda zakrývá marně nestoudné nebe anebo stahuje rubáš s blankytu nevinnosti jeho? A co znamená to shlukování hvězd, zrovna za noci, těch bójí boha bojícího se vlastních svých hloubek nebo i prázdnoty vlastní, i třesoucího se v svitu, aby neutonul či aby se nezřítil — a s ním celý ten krám Androméd a lyr? Možná to ví jen křehoučký ptáček ve večerním křoví, když zpívá— brka všech per svých zatatá v hrdle a pohroužená v krvi. Snad to ví jinak i sníh se svým milosrdenstvím zanechávaných stop, í posledních, ba zvlášt těch posledních chodců, kteří se vznesli v ostych do týká ti se příliš... Den klade se za dnem, ty minulé slábnou a budoucí nejsou znát. 500 [pageend120]Kde je tedy ten pravý, lev dnů? A nebyla to jen chvíle, o které nakonec ví duše spíš vždycky ta druhá, než naše, když obě se zoufale tisknou? Na to vše myslím, zatímco hrobaříci slov hromadným pářením šílenou slouží mši v ornátech z rumělky a černě, ohnivě nití se tma a neslyšná panika nejistého bytí je celé to hmyzí zlézání. Nicoty slavnost l Ale ano ! I ona chce býti zjevená a zjevná a vyjevuje se : kdekdo vyje a sténá a syčí, vřeští a kleje, naříká, pláče a skolí, mrouká a skřečí — jen vesmír tak nesmírně tichý si přede. List snáší se s jakousi starostí, unese-li ho vzduch. A kámen, svědčící o svém pádu, zarytě mlčí. A všechno zamlouvá déšt, dost namočený ve všech potopách, ale stále a do nekonečna mumlající, že koneckonců se chtěl jenom potkat... Metafora třetí (Křik) Jsou bytosti tak útlé, že mohou žít jen v paprsku odraženém slzou a ze slzy — lůžka svého. S nimi pak procitají i milosti útlé jako je soucit a lítost a žal duší už opuštěných vším, krom toho žalu duší už opuštěných vším... Jsou bytosti tak tiché, měsíční nocí plující labutě, ach, tiché tak, že ani vráskou nerozbolestní hladinu tůně. A rákos je jim tam hrdlem, 501 [pageend121]tolikrát zalknutým, kolika kolínky zlomil se v němé své prosbě, aby si nesteskly a on se nemusel svléknout v úzkostný hlas. Jsou bytosti tak nejsoucí, že nehoustnou v šeru jak na květinu vůně, na vlka hlad, na pramen žízeň a na lásku usápaná touha zemříti pro samo bytí, sotvaže v krvi se zhlédlo, krátké jak dech a štěstí zešílevšího Boha. Ale já se dovolávám ústy svého jablka v tvém nabíhajícím ňadru — ale já se dovolávám hrdlem svého nenalezeného slova v křiku tvých vzepřených nohou — ale já se dovolávám celý svého rozpuštění v tvém horkém vnitřku, svého hlasu v tvém stenu, kterým se dovoláváš nebes, jak ona zas nás, sama v své tmě a rozptýlená v svém třpytu. Ale já se dovolávám — tak útlý, tak tichý, tak nejsoucí..., což málokdo ví, a i já sotva v tom příliš hlasitém světě stále rozbíjených, transfusních lahví — a suchých facek. Metafora čtvrtá (Agogh) Jakýsi motor nabírá zlostně dech a chrčí. Ne že by nějak chtěl... Andělé vždycky jinam tlačí kočár, i ten nebeský, duch jeptišky se vyhne mnichovi, v čas vraždy Agogh oblékne se králem 502 [pageend122]že šarlat snadno skryje krev a hermelín je bílý — leč jinak? Natáčen kdekdo se stejně hrne jenom tak tou chodbou, ach, tak dlouhou, že musí nutně ze své dráhy uhnout, aby se vůbec někdy potkala v místech, kde chůze mezi kroky mlčí — a kdekdo natáčen, hrne se stejně urvat alespoň svůj kus ticha, než se samo zřítí hukotem temným — z žil vyšinutých těl, I bělásek si vzduchem poskakuje do dneška na týž pohon, nic nechápaje z toho všeho žití — pták, zlehklý náhle o svůj stín, který se mihne dlažbou jak tucha příliš roztržené duše, ztěžkne hned zase vlastní pomlkou — a pouze květ je celý ve svém kvítí, když muškát v okně truchlí červení nad chuchvalci své krve marně prolité, a pohroužen v ní, ještě se jí sytí — jak tato báseň, A pouze květ je celý ve svém kvítí, i když ne proto, že by nějak chtěl sám sebou býti spasen, A zatím vítr žene kamsi list i s čísi myšlenkou, že tenkrát na prstu ti chyběl ametyst k onomu netřpytnému gestu : ,,Ach, bože, co s tím vším — s nápěvem, který rmutem svým je zpitý, s hukotem temným z žil vyšinutých těl, s muškátem v okně brunátnějícím, s větrem, co kamsi žene list i s čísi myšlenkou, že tenkrát na prstu mně chyběl ametyst.,,?,, Jako by třpyt se neztrácel v svém lesku. To jsi chtěla říci, Jakoby neztrácela ses i ty v refrénu tou dlouhou chodbou znějícím, a stále bližší svému nezřenému gestu —: ,,Co jsem a proč, a komu, komu čím?,, 503 [pageend123]Tak zpíval pták, ach, jak ten pták — tak zpíval ve vzduchu umučeném jehličím. * * * Ne že by nějak chtělo. Ne že by nějak chtěl ten vzduch, ten pták, i Agogh svržený andělem černým na tragický svůj trůn... Jen jak by vinen byl svět celý — bez viny. Metafora pátá (Ze dna nebes) Uhodila hodina džinu a já ho zřím, jak čímsi ostrým chce mne proniknout a i mluvit svými ústy : Jen mlč a pij ten patok zásvětní v své tajné sakristii, když bůh si právě zdřim a vesmír zdá se pustý, jak bytosti tvé nyní každý kout. (A já, já tedy piji.) Jen rozhosti se v sobě, v prostorách temných doupat i v slujích vinutých po oblostech té vzešlé z mandragory a z kloubů kořenů svých vymknuté — tam někde číhá opeřený had a skulin slinných pln, tím tichým sykotem si brousí zub z cínů svítivých, (však dutý), zrak čirý na smaragd, aby tě prohlédl, když se zvrácenou hlavou sleduješ její závrat závratnou i pád až na dno zadunění — té odhryznuté již čelistí vlastní vyvrácenou z pantů po samé hrdlo a vaz. Tak požírá se hlad, když není več už doufat. 504 [pageend124]Tak žízeň vypíjí se, když přes okraj své číše vrhá se do prázdna a čísi, čísi jiná vypíjí ji číš — zakázaného snění. Tak touha úplná, jak vykasaná luna až nad pas nezřený do naha vysvléká i z ruměnce náš stud — a umírá, a zsiná * A umírá, a zsiná a poslední, v tvář boha vychlípenou čtvrtíducha Chamajchuma. Ty však jen mlč a pij, pak uzříš v škvírách pórů svých pátrajícího štíra, moučného červa flanelové duše v hebkosti kůže své, pod kůží přičinlivý hmyz, jak sosáčkem se vtírá i za ni — za osud — už všemu osudu vstříc těla rozzelého, ach— rozzelého v nic. A nic, to černé nic se nepožírá I A ani bílá, triumfální kost ! Jen ještě tiše šelestící krysy tu budí stíny slov dávno zemřelých, pokoutních, snubných, slov čepovaných z žump, a spásají své metafory rysí, (trávící ze sebe jen v čase), tu od srdce, tu od hlavy, ze které jazyk spálený jim visí a na něm doutná uhašený líh. Tak požírá se noc — třetího pohlaví. A nerozednívá se I Metafora šestá (Linda) A to je jméno dívky té, zakleté v topolu bílém Tak opuštěná, v zákrutu plynoucí řeky, plynoucího času 505 [pageend125]a neomluvnou lunou na obloze, každým svým lístkem napjatá jak tenký vlasec na prutu a vyvzpínaná k nebi v touze třeba i boha stáhnout k sobě z jasu, čeká tam na dny, které teprv přijdou, čeká až z dálky zazní k ní : Má lindo, lindo má, ach, lindo,.. Však nezachví se tenata, ta tenata nočního ticha, A bůh — spí. Po celé délce své se chví jen řeka, sestra plynoucího času a zdá se, parami že dýchá, A linda, má linda, ach, linda má, už ve dnech, které teprv přijdou, zabrána v samomluvu listí, schoulena v jeho šepotu i ztracena v svém mnohohlasu, jen jako zdálky zaslechne v mučivém hmyzím bzukotu, na celý ale boží sál tu nejtesknější tesknotu a tesknější ještě přísti : Má lindo, lindo má, ach, lindo,,, jen bůh ví, jak je sám. Metafora sedmá (Trůnní řeč Agogha krále, lítosti krále a smutku) Přestaňtež doufati v člověka, jehož dýchání v chřípích jeho jest. Nebo zač má jmín býti? Izaiáš, kap. 2., v, 22 Nelekáme se sebehroznějších skutků, proč tedy slov, těch stínů zemřelých, která se mají k nim tak velmi přibližně a jenom ve snu straší nás? Autocitace Tlaková výše : 185, 054, 36 Tlaková níže : 356, 22, 999, 257, 48 Studená fronta : 352, 03, 351, 10 Teplá fronta : 353, 24, 348, 20 Oklusní fronta : 058, 30 Isobary : 999 milibarů, 057, 37 Rosný bod : (ach 1) Povětrnostní situace 506 [pageend126]V některých krajinách ještě zešikma píše déšt na listy katalp a limb, že bude mor. A že všechno zčerná krom barana dávno temného jak mrak — to rouno hromohor. A s větví těch stromů visí kolmo lusky jakoby posměšně drženy v prstech : Viz I To je vše I Pár hrášků I Pár ztvrdlých slz na horší časy, až bude zas svět prázdný, vyprahlý a pustý * Skorpióni spí v písku, pohřbeni pouští a vyhřezlí posléz ze svých sypkých hrobů, Štitivým koncem všech konců, tím výhružně stočeným vzhůru i na půlnoční stranu — táží se nehybných sfing, kdy zdvihnou se z tlap a rozeřvou se lvi, kdy zhýčkané sopky se vydáví z lůn a rozšíří panství Saharanevádagóbí, sierasavanatunder, sokorrapamp. A někdy na nebi přibitý pták třepotem křídel udeptává blankyt, (tvrzením velmi křehkým), že možno utkvít ve vyvátém čase jen na vzácnou chvíli, na nevolnost krátkou znovu a zběsile se rozbušivšího srdce. K čemu však, paní a pánové, k čemu? To je můj povzdech nad životem širým, který je sám jen pouhým povzdechem. Tolik na úvod... Dosud poprchá někde a po velkých, teplých kapkách se vznese obláček prachu — nezapomenu nikdy na tuto událost svých někdejších očí — a maminku vidím dosud, jak přes brejle míří nasliněnou nití 507 [pageend127]do ouška jehly (jako by šlo o vše), a obrovské rampy vidím, jeviště světa, a rakety ladné, jak hledají svůj cíl, milión srdcí spící metropole (jako by nešlo o nic), dosud Džejms Bond to spere jedna dvě a půjdem na tři deci Asti spumante, dosud sežíhá napalm smaragdové džungle a ovšem se připletou lidé, ti směšní, co nechápou ty vážné za hluchými zdmi s obrněnými lebkami lovců jiných lebek, a v nich s automaty, takže se jim tam už nevejde Adagio a fuga c — moll, jen žádné strachy pane Amadee, (a vejde-li se, tím hůř, tím hůř), a tygři marně tlustými ocasy utloukají vznícenou trávu, dosud se místo balónků — červených, zelených, modrých a bílých — nevznášejí nafouklá bříška vyhladovělých dětí nad olympijskými stadiony, ale už to bude brzy, dosud to jaksi jde po důstojných nohou ptáků — bahňáků, zvysoka nakračujících v jezerech krve, mlátíme přes hlavu starší paní, topíme děti, znásilňujeme sestry, vháníme si slznými bombami do očí umělý žal, neumějíce už plakat, strkáme palce za vestu a šle a za nehty rozpálený rákos, ukusujeme rozvážně špičky doutníků, velkých jako torpédo, než vyfoukneme někomu kouř do obličeje, dosud je více stromů než kolik potřebujeme rakví, i vápencových lomů na hromadné hroby je dosti — nebědujeme — a jenom co do oceánů se vejde, dosud málokdo tuší, že Atlantida se potopila možná moc ráda a sargasová moře jsou hustá a pohoupávají nás na řasách svých, dosud se tají též pro jistotu nedostupnost pramenů a hor, že sněžný muž čemusi ušel proč velryby před námi tonou v hlubinách temných jak duše 508 [pageend128]se suvenýrem, harpun v svém hrbu a proč se vrhají do mělkých vod a trčí z nich, monumenty smutku, proč delfíni si cosi šuškají a lumíci se hrnou v houfu k své skále nad tichými fjordy, dosud však málo chráníme leopardy, zahřívající posmrtně kdejakou vychladlou ventru, od koho bychom se pak učili nesmiřitelnosti ve tvrdých topasech jejich nočních očí, kdo jako oni dovede vyskočit z kůže a zešílet v kleci, ale už umíme zakousnout psa, ohryzek vyrvat z hrdla i s křikem a sledujeme se ve zkumavce proti zbylému světlu a vzlínáme z desoxyribonukleové kyseliny k sladkému políbení — ach — a blekotáme v blankversu a vznášíme se k vlastnímu půnebí v doušku zeleného veltlínu, onoho štíhlého vína flétnového dechu a pak se zvrtnem v tanec kolem flašky a kolem vlastní osy vztyčeného pyje za vlasaticemi a jejich urychlovači citů od pasu nahoru i dolů a se zemí kolem slunce a se sluncem v galaxii a s galaxií v jiných galaxiích a kolem jiných os až do úplného zosování a pořád nevíme, čí jsme když ne tak docela při sobě a svoji, a kdo jsme, že hážeme po sobě do zrcadla těžkými předměty a kde to začalo a kdy to začalo a proč to začalo — sněžné ženě snad, té sněžné po oslím mléce — některý, zvláště navštěvovaný pár stehen, přijde denně dráž, než měsíčně vesnička opuštěných dětí, dosud však stehna jsou stehna, snaž se rozumně vklínit nebudeš dělat aspoň blbosti v nepřiměřených úhlech — krom rozměru hrudi a pasu a boků chápem ten čtvrtý jen jako výšku své nízkosti, dosud to jde, sypeme ptáčkům a tu zase cpeme kočičky králičím ragú a králíčky nacucáváme vídeňskou kávou, 509 [pageend129]že jsou pak celí sametovější, dosud máme starosti s trávením, chceme-li se na všechno zdárně vytrůnit, a s hubenými manekýnkami v té jejich sotva druhé inkarnaci a s masitými podoustvemi v saténu, s tajnými spisy, jak si kdo zašpásoval přes manželskou peleš obkročmo a podležmo, a s veřejnými spisy, jak stále více usilujeme a upevňujeme, prohlašujeme, žádáme a chceme, nedopustíme a zvítězíme navzdory všemu a všichni proti všem, bílí proti černým, žlutí proti rudým, hnědí proti bílým a pak to prohodíme až do úplného zničení všech rasových diskriminací, národnostních cítění, politických přesvědčení a náboženských vyznání včetně jejich nositelů, malých, velkých, tenkých, tlustých, podlouhlých, pleskatých, špičatých, jak to už děláme se sledi, kapry, úhoři, plate jzy a cejny — jen nechápem posud, jak říkám, nemáme na koho co jít a tak jdeme po sobě, poněvadž jsme asi špatně vypočteni, znásobeni, vyděleni, umocněni, odmocněni a znemocněni matematikové všech zemí spojte se mám už dost toho ironického pomrkávání pulsarů, sám osobně si myslím, že jsem z českého jambu a matky — naděje, že zahynu, aniž se dovím, jak jsem vzešel, normální smrtí na autonehodu, už se na to připravuju — ó lidská touho zajít vlastní silou — a belhám se dopředu o dvou berlích, slepý k vášním, hluchý k nářkům, netečný k vysokofrekvenčním zadkům a tupý k vodivým vůním, těm hyacintovým, když jemně tře se kůže tam, kde přechází v perlet, osázenou černými pestíky, chtěl jsem o tom napsat původně sonet o čtrnácti chodech s lanýží, plži, spasmaty a vzdechy, s masožravým květem úst, katedrální linií zad, 510 [pageend130]s nepřístojným vzezřením zešílevší krásy * s dunami ňader * kam chodí zmírat vítr * s nezbadatelným zrakem ztraceného štěstí * s prsty * jež schytávají i poslední padající list * s hořícími vlasy zapomenutých citů * s řasami nad propastmi * s tichostí pouští * jež sní o svém písku a s čímsi * co si nechám čistě pro sebe, ale zaplétám se do vlastní výpovědi a rozlézám se ve vlastním slizu a musím mluvit hrozně nahlas a stereofonně a s průvodem bicích a na úplně prázdný sál * abych pochytil svůj rytmus pídalky — co tělo to krok a šup s truhličkou do hrobečku — a jestli to vůbec začalo a když to nezačalo * jak to * že to nezačalo a jestli nejsme vynalezeni a jestli někoho nevynalezneme sami * aby nám ksakru řekl něco o nás * dosud se poznáváme až jsme k nepoznání * dosud se identifikujeme jen na kriminálních odděleních a v tajných koutech své bytosti s pavučinami * pod hesly skrytých kont pod smluvenými znameními Býků a Panen * Skopců a mlčenlivých Ryb * s krouživou čepelí v cizí ledvině, pohledem na maz vydloubaných bulv, direktem do rekt rozžhavenou tyčí * dranžírovárím ňader u kořistných žen * v kňučení zpráskaných psic, pod víčky blízko sebe a daleko od sebe v tom teploučkém, v té tržné ráně mateřského nitra, na chvilku aspoň vytrženi z poct do želez bezuzdnosti — dosud nemůžeme nikoho obvinit krom sebe a Osudu, pane * ten má ale hřbet * nalekáme se sebehroznějších skutků, proč tedy slov * těch stínů zemřelých * která se mají k nim tak velice přibližně a jenom ve snu straší nás * vždyt Bůh Otec akorát řekl, pokud se pamatuju — jsme to v pěkné sračce — a už dříve svému Synovi — nevíš kam lezeš — a bylo to na kříž — INRI, INRI, INRI — smál se ptáček posměváček a pak— tedy Bůh Otec * chvilku počkal 511 9 [pageend131]a hodil za hlavu celou tu dějepravu, nic se nestarejte, co bude řečí o tungrúzském meteoritu — v té šílené vřavě elektrických kytar a zcela nepřehledného obecného snažení — a ujasnit si aspoň počátek této básně a poslední půlhodiny. Je pátek 25. září 1970. Jakýsi jistý bod. A 16, 47 hod. Jakési východisko. A zhasla mi lampa. 2V« což! Již lepší lidé byli v koncích a já jsem na samém prahu! 512 [pageend132]ŽIVOT JE JINDE Milan Kundera (Brno) * * Ukázka z pátého dílu („Básník žárlí“) stejnojmenného románu. Vychází tu bez vědomí či svolení autora. Vysázeno z opisu, kolujícího mezi Čechy a Slováky. Francouzsky La vie est ailleurs, Gallimard, Paříž 1973. Viz také recenzi na str. 543. O několik dnů později filmování pokračovalo; znovu přijel dodávkový vůz, vystoupili tři chlapíci (to posupné publikum) a vystoupila krásná dívka, jejíž vzdechy slyšel předevčírem v zrzčině bytě; a ovšem zase tu byla matka, čím dál mladší, podobna hudebnímu nástroji, který zvučel, hřmel, smál se, utíkal z orchestru a chtěl hrát sólo. Tentokrát se mělo oko kamery obrátit přímo na Jaromila; bylo třeba ho ukázat v jeho rodném prostředí, u jeho psacího stolu, na zahrádce (neboř Jaromil prý miluje zahrádku, miluje záhony, trávník, květiny); bylo třeba ho ukázat s maminkou, která, jak jsme již řekli, sama před tím v dlouhém záběru o svém synu vyprávěla. Filmařka je posadila v zahradě na lavičku a nutila Jaromila, aby si s maminkou nenuceně povídali; nácvik nenucenosti trval hodinu a maminka ani na chvíli neztratila náladu; pořád cosi mluvila (ve filmu nemělo být slyšet, co si povídají, pod jejich němou zábavou měl stále znít maminčin komentář) a když zjištovala, že Jaromilův výraz není dosti přívětivý, začala mu vyprávět o tom, že to není nic lehkého být matkou takového chlapce, jako je on, takového nesmělého, samotářského chlapce, který se pořád stydí. Potom ho posadily do dodávkového vozu a jeli do oné romantické krajiny za Prahou, kde byl Jaromil podle matčina přesvědčení počat. Maminka byla příliš cudná, než aby byla kdykoli komukoli řekla, proč je tato krajina pro ni tak drahá; nechtěla to říci a chtělo se jí to říci a proto nyní s křečovitou dvoj- smyslností mluvila přede všemi o tom, že právě tato krajina znamenala pro ni osobně vždycky krajinu lásky, krajinu milostnou : „Jen si všimněte, jak je tu země zvlněna, jak se podobá ženě, jejím zaoblinám, jejím mateřským tvarům! Všimněte si i těch balvanů, bludných balvanů, které tu o samotě ční! Nejsou ty balvany, ty trčící, stojící, strmící balvany, nejsou čímsi mužským? Není to krajina muže a ženy? Není to erotická krajina?“ Jaromila napadaly myšlenky na vzpouru; chtěl jim říci, že jejich film je blbost; vzpírala se v něm pýcha někoho, kdo ví, co je to dobrý vkus; snad byl s to způsobit i malý nepodařený skandál anebo při nejmenším utéci, tak jako to udělal kdysi na vltavském koupališti, jenomže tentokrát nemohl; byly tu černé oči filmařky a on byl proti nim bezmocný; bál se je podruhé ztratit; ty oči mu zavíraly cestu k útěku. Posléze byl přistrčen k jakémusi velikému balvanu, před nimž měl recitovat svou nej oblíbenější báseň. Maminka byla nanejvýš rozrušena. Jak dlouhu 513 [pageend133]už tu nebyla! Přesně na tomto místě, kde se milovala za dávného nedělního dopoledne s mladým inženýrem, přesně zde se nyní tyčil její syn; jako by tu vyrostl po letech jak hřib; (ach ano, jako by z místa, kde rodiče vytrousili sémě, rodily se děti jak hřiby!); matka byla unesena pohledem na tento podivný, krásný, nemožný hřib, který třesoucím se hlasem recitoval verse o tom, že by chtěl zemříti v plamenech. Jaromil cítil, že recituje velice pitomě, ale nemohl si pomoci; připomínal si v duchu, že přece není trémista, žc přece tehdy na onom večeru v policejní vile recitoval suverénně a skvěle; jenomže tentokrát nemohl postaven před nesmyslný balvan v nesmyslné krajině, ve strachu, že kolem půjde nějaký pražan vyvenčit psa či provést dívku (hle, měl podobné starosti jako jeho matka před dvaceti lety!) nebyl s to se vůbec soustředit a slova, jež říkal, vyslovoval s obtížemi a nepřirozeně. Donutily ho, aby znovu a znovu opakoval svou báseň a nakonec rezignovaly. „Můj věčný trémista,“ vzdychla maminka, „vždyt i na gymnasiu měl strach z každé zkoušky; kolikrát jsem ho musila do školy doslova vyhnat, protože se bál!“ Filmařka řekla, že by báseň mohl v podsynchronu narecitovat nějaký herec, takže snad postačí, když bude Jaromil u balvanu jen němě otvírat ústa. Učinil tak. „Proboha,“ volala na něho filmařka už netrpělivě, „musíte je otvírat přesně na slova své básně, ne jen tak, jak se vám zachce. Ten herec to přece musí namluvit na pohyby vašich úst!“ A tak stál Jaromil před balvanem, otvíral ústa (poslušně a přesně) a kamera se konečně rozezvučela. * Ještě před dvěma dny stál venku před kamerou v lehkém svrchníčku a dnes si již musil vzít zimník, šálu a klobouk; napadl sníh. Měli se sejít v šest hodin před jejím domem. Ale bylo již čtvrt na sedm a zrzka stále nepřicházela. O chvíli se opozdit, to zajisté není žádná vážná událost; ale Jaromil tolikrát potupený v posledních dnech neměl sílu už ani na gram dalšího ponížení; musil přecházet kolem domu na ulici plné chodců, takže všichni kolemjdoucí ho mohli vidět, jak čeká na někoho, kdo za ním nespěchá a veřejně tak vystavuje svoji porážku. Bál se podívat na hodinky, aby ho ten příliš výmluvný pohled neusvědčoval před celou ulicí jako marně čekajícího milence; vyhrnul si maličko rukáv zimníku a zastrčil ho pod hodinky tak, aby je mohl sledovat zcela nenápadně; když zpozoroval že velká ručička ukazuje již pět minut přes čtvrt, stával se téměř zběsilý : jak to, že on chodí vždycky před určenou dobou a ona, hloupější, škaredější, chodí se zpožděním ? Konečně přišla a nalezla Jaromilovu kamennou tvář, šli do jejího pokoje, usedli a dívka se mu omlouvala : byla prý u kamarádky. To bylo to nejhorší, co mohla říci. Nebylo by ji mohlo ovšem ospravedlnit nic, ale nejméně ji 514 [pageend134]mohla ospravedlnit nějaká kamarádka, která pro něho znamenala samu esenci bezvýznamnosti. Řekl zrzce, že velmi dobře chápe důležitost její zábavy s kamarádkou a že jí proto navrhuje, aby za ní opět odešla. Divenka viděla, že je zle; řekla, že měly s kamarádkou velice důležitý rozhovor; kamarádka se rozchází s milencem; je to prý strašně smutné, kamarádka plakala, zrzavá dívka ji musila těšit a nemohla odejít dříve než ji utišila. Jaromil řekl, že je od zrzky velmi ušlechtilé, že sušila slzy kamarádce. Kdo ale teď bude sušit slzy jí, až se rozejde s Jaromilem, který odmítá chodit dále s dívkou, pro kterou pitomé slzy pitomé holky znamenají více než on? Divenka chápala, že je čím dál hůř; řekla Jaromilovi, že se mu omlouvá, že je jí líto, že ho odprošuje. Ale to bylo málo pro nenasytnost jeho potupenosti; prohlásil, že její omluvy nemění nic na jeho jistotě : to, co zrzavá dívka nazývá láskou, žádná láska není; ne, ohrazoval se předem, to od něho není malichernost, vyvozuje-li nejzazší závěry z epizody zdánlivě banální; právě v těchto detailech prozrazuje se podstata jejího vztahu k němu; ta nesnesitelná ležérnost, ta bezstarostná samozřejmost, s kterou se chová k Jaromilovi stejně jako ke kamarádce, ke kupujícímu v obchodě, ke kolemjdoucímu na ulici! At se mu již nikdy neopováží říci, že ho miluje! Její láska je jen žalostnou imitací lásky! Divenka viděla, že je nejhůř jak jen může být. Snažila se přerušit polibkem Jaromilův nenávistný smutek; odstrčil ji od úst téměř brutálně; využila toho k tomu, že upadla na kolena a přitiskla hlavu k jeho břichu; Jaromil na chvíli zaváhal, ale pak ji zvedl ze země a chladně požádal, aby se ho nedotýkala. Nenávist jež mu stoupala do hlavy jak alkohol byla krásná a byl jí okouzlen; byl jí okouzlen o to víc, že se odrazem od dívky vracela zpět a ubližovala i jemu; byl to sebemučivý hněv, nebot Jaromil dobře věděl, že odhání-li od sebe zrzavou dívku, odhání jedinou ženu, kterou má; tušil dobře, že jeho hněv je neoprávněný a že je k dívce nespravedlivý; ale snad právě proto byl ještě krutější, nebot to, co ho přitahovalo, byla propast; propast osamocení, propast sebeodsouzení; věděl, že bez dívky nebude štasten (bude sám) ani se sebou spokojen (bude vědět, že křivdil), ale to vědění bylo bezmocné proti krásnému opojení zloby. Oznámil dívce, že to, co právě řekl, neplatí jen pro tuto chvíli, ale pro vždycky : již nikdy nebude chtít, aby se ho dotkla její ruka Dívka se nesetkala poprvé s Jaromilovou lítostivou zlobou a žárlivostí; jenomže tentokrát slyšela v jeho hlase rozhodnost téměř zběsilou; cítila, že Jaromil je s to učinit cokoli, aby svůj nepochopitelný hněv ukojil. Proto, téměř na poslední chvíli, téměř na samém okraji propasti, řekla : „Prosím tě, nezlob se na mne. Nezlob se, že jsem ti lhala. Nebyla jsem u žádné kamarádky.“ To ho zmátlo : „Kde jsi byla ?“ »Ty se budeš žlobit, ty ho nemáš rád, ale já za to nemohu, já jsem za ním musila jít.“ 515 [pageend135]„Tak u koho jsi byla ?“ „Byla jsem u bratra U toho, jak u mne bydlil.“ To ho popudilo : „Co s ním pořád máš ?“ „Nezlob se, vůbec nic pro mne neznamená, ve srovnání s tebou není pro mne ničím, ale pochop to, přece jen je to můj bratr, vždyt jsme spolu rostli celých patnáct let Odjíždí pryč. Na dlouhou dobu. Musila jsem se s ním rozloučit.“ Sentimentální loučení s bratrem mu bylo protivné : „Kampak asi odjíždí bratr, že se s ním musíš loučit tak dlouze, až zmeškáš všechno ostatní ? Odjíždí na týden na služební cestu ? Nebo dokonce na neděli na chatu ?“ Ne, neodjíždí na chatu ani na služební cestu; je to něco mnohém vážnějšího a ona to nemůže Jaromilovi říci, protože ví, jak strašně by se Jaromil hněval. „A tomuhle říkáš láska ? Když přede mnou skrýváš něco, s čím nesouhlasím ? Když přede mnou něco tajíš ?“ Ano, dívka velmi dobře ví, že láska znamená, aby si všechno řekli; ale at ji pochopí : má strach, má prostě strach... „Co to může být, že máš strach ? Kampak by mohl odjíždět bratr, že máš strach to říci ?“ Copak Jaromil opravdu netuší ? Opravdu neumí uhodnout, oč jde ? Ne, Jaromil to neumí uhodnout; (a v této chvíli jeho hněv už jen klopýtal za jeho zvědavostí). Konečně mu to dívka svěřuje : její bratr se rozhodl opustit tajně, ilegálně, protizákonně tuto zemi; už pozítří bude za hranicemi. Jakže ? Bratr chce opustit naši mladou socialistickou republiku ? Bratr chce zradit revoluci ? Bratr se chce stát emigrantem ? Copak neví, co to znamená být emigrantem? Copak neví, že každý emigrant se automaticky stává zaměstnancem cizích špionážních služeb, které chtějí zničit naši vlast ? Dívka kývala hlavou a přisvědčovala. Instikt ji ubezpečoval o tom, že Jaromil jí mnohém spíš odpustí zrádný útěk bratra než čtvrt hodiny čekání. Proto kývala hlavou a říkala, že se vším souhlasí, co Jaromil říká. „Jaký to má smysl, že se mnou souhlasíš ? Měla jsi mu to vymluvit! Měla jsi ho zadržet!“ Ano, vymlouvala to bratrovi; dělala všechno, co mohla, aby mu to vymluvila; právě proto se přece zpozdila; snad už teči Jaromil chápe, proč se zpozdila; snad už ted jí Jaromil bude umět odpustit. Kupodivu, Jaromil jí skutečně řekl, že jí odpouští její zpoždění; nemůže jí však odpustit, že její bratr odjíždí za hranice : „Tvůj bratr stojí na druhé straně barikády. Proto je můj osobní nepřítel. Jestli vypukne válka, tvůj bratr střílí proti mně a já střílím proti němu. Uvědomuješ si to ?“ „Ano, uvědomuji,“ říkala žravá dívka a ubezpečovala Jaromila, že stojí vždycky jenom při něm; při něm a nikdy při nikom jiném. „Jak to, že stojíš při mně ? Kdybys stála opravdu při mně, nemohla bys nikdy bratra pustit za hranice!“ „Co jsem mohla dělat? Copak mám sílu ho zadržet?“ „Mělas jít okamžitě za mnou a já už bych věděl, co dělat. Jenomže tys 516 [pageend136]místo toho lhala! Vymýšlela sis něco o své kamarádce! Chtělas mne oklamat! A přitom říkáš, že stojíš při mně!“ Zapřísahala se mu, že při něm opravdu stojí a bude stát za všech okolností. „Kdyby byla pravda co říkáš, byla bys zavolala policii!“ Jak to, policii ? Přece by nemohla volat policii na vlastního bratra! To přece nejde! Jaromil nesnášel odpor: „Jak to, že to nejde? Jestli ji nezavoláš ty, já ji zavolám sám!“ Dívka znovu opakovala že bratr je bratr a že si neumí představit, že by na něho volala policii. „Znamená tedy pro tebe bratr víc než já ?“ Jistě že neznamená, ale z toho se nedá přece soudit, že by ho měla jít udat. „Láska znamená všechno nebo nic. Láska je bud úplná nebo není. Já stojím zde a on na opačné straně. Ty musíš stát se mnou a ne někde uprostřed mezi námi. A stojíš-li se mnou, musíš dělat to, co dělám já, chtít to, co chci já. Pro mne je osud revoluce mým vlastním osudem. Jestli někdo jedná proti revoluci, jedná proti mně. A jestli mí nepřátelé nejsou tvými nepřáteli, pak ty jsi můj nepřítel.“ Ne, ne, není jeho nepřítel; chce s ním být ve všem zajedno; vždyt i ona ví, že láska znamená všechno nebo nic. „Ano, láska znamená všechno nebo nic. Vedle skutečné lásky všechno bledne, všechno ostatní se stává ničím.“ Ano, docela s tím souhlasí, ano přesně tak to cítí i ona. „Ba právě podle toho se pozná pravá láska, že je zcela hluchá k tomu, co mluví ostatní svět. Jenomže ty pořád posloucháš, co ti někdo říká, pořád máš ke každému ohledy a těmito ohledy pak šlapeš po mně.“ Proboha nechce po něm šlapat, jenom se děsí toho, že by mohla bratrovi strašně ublížit, že by bratr na to mohl strašně doplatit. „A kdyby na to doplatil ? Jestliže na to doplatí, doplatí spravedlivě. Nebo se ho snad bojíš ? Bojíš se s ním rozejít ? Bojíš se rozejít s rodinou ? Chceš být na ni stále přilepena ? Kdybys věděla, jak nenávidím tvou strašnou polovičatost, tvou strašnou neschopnost milovat!“ Ne, to není pravda, že je neschopna milovat; miluje ho, jak vůbec nejvíce umí. „Ano, miluješ mne, jak nejvíc umíš,“ smál se, „jenomže ty vůbec neumíš milovat! Vůbec neumíš milovat!“ Znovu ho zapřísáhla, že to není pravda. „Mohla bys beze mne žít ?“ Zapřísáhla ho, že ne. „Mohla bys žít, kdybych zemřel ?“ Ne, ne, ne. „Mohla bys žít, kdybych tě opustil ?“ Ne, ne, ne, vrtěla hlavou. Co ještě mohl chtít více ? Jeho hněv opadl a zůstalo po něm jen velké rozrušení; jejich smrt byla náhle s nimi; sladká, přesladká smrt, kterou si slíbili, 517 [pageend137]kdyby jeden z nich zůstal opuštěn tím druhým. Řekl hlasem, který se mu lámal dojetím : „Ani já bych nemohl žít bez tebe.“ A ona opakovala, že by bez něho nemohla žít a nežila, a opakovali si oba tu větu tak dlouho, až je vzalo do náruče veliké oblačné omámení; strhali ze sebe šaty a milovali se; ucítil najednou pod rukou mokřinu slz na její tváři; to bylo nádherné; to se mu ještě nikdy nestalo, že by žena plakala láskou k němu; slzy byly pro něho tím, v co se člověk rozpouští, když nechce být jen člověkem a touží překročit svůj úděl; zdálo se mu, že slzou člověk prchá ze svého hmotného údělu, ze svých hranic, mění se v dálky a stává se nesmírném. Strašlivě ho dojala ta mokřina slz a najednou cítil, že i on pláče; milovali se a byli mokří po celém těle a po celých tvářích, milovali se a vlastně se rozpouštěli, jejich vlhkosti se mísily a stékaly jako dvě řeky, plakali a milovali se a byli v této chvíli mimo svět, byli jak jezero, které se odrazilo od země a vznáší se k nebesům. Pak ležíce již klidně vedle sebe, ještě dlouho se něžně hladili po tvářích; holčička měla své zrzavé vlasy slepené v komické praménky a její tvář byla zrudlá; byla škaredá a Jaromil si vzpomínal na svou báseň, ve které napsal, že chce všechno pít, co je v ní, i její staré lásky i její ohavnost i její slepené zrzavé vlasy i špínu jejích pih; hladil ji a láskyplně vnímal její dojemnou ubohost; opakoval jí, že ji má rád a ona opakovala totéž. A protože se nechtěl loučit s touto chvíli absolutního nasycení, kdy ho omámila vzájemně přislíbená smrt, řekl znovu : „Opravdu bych bez tebe neuměl žít; nemohl bych bez tebe žít.“ „Ano, mně by taky bylo strašně smutno, kdybych tě neměla. Strašně smutno.“ Zpozorněl: „A ty si tedy přece jen umíš představit, že bys beze mne mohla žít ?“ Dívka asi vůbec netušila nastraženou léčku : „Bylo by mi hrozně smutno.“ „Ale uměla bys žít.“ „Co bych mohla dělat, kdybys mne opustil ? Ale bylo by mi hrozně smutno.“ Jaromil pochopil, že se stal obětí nedorozumění; zrzka mu neslíbila svou smrt, a když mluvila, že by bez něho nemohla žít, mínila to jen jako milostné lichocení, ozdobnou frázi, metaforu; nebohá hlupačka, vůbec netuší, oč jde; slibuje mu svůj smutek, jemu, který zná jen absolutní míry, všechno nebo nic, život nebo smrt. Pln hořké ironie se jí ptal : „Jak dlouho by ti bylo smutno ? Den ? Nebo dokonce týden ?“ „Týden ?“ usmála se trpce, “můj Ksávuško, kdepak týden...“ přitiskla se k němu, aby mu naznačila dotekem těla, že její smutek by se sotva dal počítat na pouhé týdny. A Jaromil přemýšlel: Co vlastně váží její láska ? Pár týdnů smutku, dobrá. A co je to vůbec smutek! Trochu špatné nálady, trochu stesku. A co je to týden smutku ? Nikdo přece není s to si stýskat nepřetržitě. Byla by smutná pár minut během dne, pár minut během večera; kolik je to dohromady minut ? Kolik minut smutku váží její láska ? Na kolik minut smutku byl oceněn ? 518 [pageend138]Představoval si svou smrt a představoval si její život, lhostejný, ničím nevyrušený, jak se vesele a cize pne nad jeho nebytím. Už se mu nechtělo znovu probouzet rozcitlivělý, žárlivý dialog; slyšel její hlas, který se ho ptal, proč je smutný, a neodpovídal; vnímal něhu toho hlasu jak neúčinný balzám. Pak povstal a oblékal se; nebyl už na ni zlý; stále se ho ptala, proč je smutný a on místo odpovědi ji jen tesklivě hladil po tváři. A potom řekl, dívaje se jí vnímavě do očí : „Na tu policii chceš jít ty sama?“ Myslila si, že jejich nádherné milování odsunulo do nenávratna jeho zlobu vůči bratrovi; byla překvapena otázkou a neuměla odpovědět. Znovu (smutně a klidně) se tázal: „Půjdeš sama na tu policii ?“ Něco zakoktala; chtěla ho odvrátit od jeho úmyslu a zároveň se to bála říci naplno; uhýbavost jejího koktání byla však zřejmá, takže Jaromil řekl : „Chápu tě, že tam nechceš jít. Zařídím to tedy sám,“ a znovu ji pohladil (soucitně, smutně, zklamaně) po tváři. Byla zmatena a neuměla nic říci. Políbili se a on odešel. Ráno se vzbudil, když maminka již odešla. Ještě za časného rána, když spal, položila mu na jeho židli košili, kravatu, kalhoty, sako a ovšem i podvlečky. Nebylo možno zrušit tento dvacet let trvající zvyk a Jaromil ho stále trpně přijímal. Ale toho dne, když uviděl složené světle béžové spodky s těmi širokými plandavými nohavicemi, s tím velkým rozparkem na břichu, který téměř hlučně vyzýval k močení, popadl ho slavnostní vztek. Ano, vstal tentokrát jako se vstává do dne velkého a rozhodujícího. Vzal spodky a prohlížel si je v natažených rukou; prohlížel si je pozorně a s nenávistí téměř láskyplnou; potom si vsunul cíp nohavice do úst a stiskl zuby; tutéž nohavici uchopil pravou rukou a prudce jí trhl; slyšel zvuk trhané látky; odhodil roztržené spodky na zem; přál si, aby tam zůstaly ležet a uviděla je tam jeho maminka. Pak se oblékl do žlutých trenýrek, oblékl si přichystanou košili, kravatu, kalhoty, sako a odešel z domů. * Odevzdal ve vrátnici občanskou legitimaci (tak jak je to nezbytné, když někdo chce vejít do velikého domu, kde sídlí Sbor národní bezpečnosti) a stoupal vzhůru po schodech. Dívejte se na něho, jak kráčí, jak si dává záležet na každém kroku! Jde, jako by na ramenou nesl celý svůj osud; jde vzhůru po schodech, jako by stoupal nejen do vyššího poschodí budovy, ale i do vyššího poschodí vlastního života, odkud uvidí, co dosud neviděl. Všechno mu bylo nakloněno; když vstoupil do kanceláře, spatřil spolužákovu tvář a byla to tvář kamaráda; radostně se mu usmívala vstříc; byla příjemně překvapena; byla veselá. Školníkův syn prohlásil, že je velice štasten, že ho Jaromil přišel navštívit a v Jaromilově duši se rozhostilo blaho. Usedl na nabídnutou židli a poprvé doopravdy cítil, že tu sedí proti svému spolužáku jako muž proti muži; jako rovný proti rovnému; jako drsný proti drsnému. 519 [pageend139]Chvíli kecali jen tak, jak spolu kecávají kamarádi, ale to byla pro Jaromila jen lahodná ouvertura, během niž se nedočkavě těšil na zvednutí opony. „Chci ti něco velice důležitého sdělit,“ řekl pak vážným hlasem : „Vím o člověku, který v nejbližších hodinách uprchne za hranice. Musíme s tím něco udělat.“ Školníkův syn velice zpozorněl a položil Jaromilovi několik otázek. Jaromil na ně rychle a přesně odpovídal. „To je moc vážná věc,“ řekl pak školníkův syn, „tohle nemůžu řešit já sám.“ Odváděl pak Jaromila dlouhou chodbou do jiné kanceláře, kde ho představil staršímu muži v civilním oděvu; představil ho jako svého kamaráda, takže onen starší muž se na Jaromila též kamarádsky usmál; zavolali písařku a psali protokol; Jaromil musil všechno přesně pojmenovávat; jak se jmenuje jeho dívka; kde je zaměstnána; jak je stará; odkud ji zná; jaká je její rodina; kde byl zaměstnán její otec, její bratři, její sestry; kdy mu sdělila zprávu o připravovaném útěku bratra; kdo je ten bratr; co o něm Jaromil ví. Jaromil o něm ví mnoho, dívka mu o něm často vyprávěla; to je právě důvod, proč celou věc považoval za velice důležitou a spěchal, aby své soudruhy, své spolubojovníky, své přátele včas informoval. Bratr nenávidí totiž naše zřízení; jak je to smutnél Bratr pochází z docela skromné chudé rodiny, ale protože dělal kdysi šoféra u jednoho buržoazního politika, je na život a na smrt svázán s lidmi, kteří kují pikle proti našemu státu; ano, to může dosvědčit s naprostou jistotou, protože jeho dívka mu tlumočila názory bratra velice přesně; byl by ochoten střílet do komunistů; Jaromil si dovede moc dobře představit, co bude dělat, až odejde do emigrace; Jaromil ví, že jeho jedinou vášní je zničit socialismus. V chlapské věcnosti dodiktovali všichni tři muži písařce protokol a starší muž potom řekl Školníkovu synovi, aby šel rychle zařídit, co je třeba. Když spolu v místnosti osaměli, poděkoval Jaromilovi za jeho službu. Řekl mu, že bude-li celý národ tak bdělý, jako je on, naše socialistická vlast bude nedobytná. A řekl mu, že by byl rád, kdyby jejich setkání nebylo poslední. Jaromil jistě ví sám dobře, kolik nepřátel má všude náš stát; Jaromil se pohybuje na fakultě mezi studenty a možná zná i některé lidi z kruhu literárních. Ano, víme, že jsou to většinou poctiví lidé; ale pohybuje se mezi nimi i dosti škůdců. Jaromil se díval s nadšením do tváře policisty; zdála se mu být krásná; byla rozryta hlubokými vráskami a svědčila o těžkém, chlapském životě. Ano, i on, Jaromil, by byl velmi rád, kdyby jejich setkání nebylo poslední. Nepřeje si nic jiného; ví, kde je jeho místo. Podali si ruce a usmáli se na sebe. S tímto úsměvem v duši (nádherným vrásčitým úsměvem muže) odcházel pak Jaromil z budovy policie. Stál na schodech vedoucích k chodníku a viděl slunné mrazivé dopoledne vznášet se nad střechami města. Vdechl do sebe studený vzduch a cítil se být přeplněn mužností, která se z něho drala ven všemi póry a chtěla zpívat. Nejdřív chtěl jít hned domů, sednout si ke stolu a psát básně. Po třech 520 [pageend140]krocích se však obrátil; nechtělo se mu být v samotě. Zdálo se mu, že jeho rysy za uplynulou hodinu ztvrdly, krok zpevněl, hlas zdrsněl a toužil být viděn v té změně. Šel na fakultu a se všemi se dával do řeči. Nikdo mu sice neřekl, že je jiný, než byl, ale slunce stále svítilo a nad komíny města se stále vznášela nenapsaná báseň. Odešel domů a zavřel se do svého pokojíku. Popsal několik papírů, ale nebyl příliš spokojen. A tak odložil pero a raději chvíli snil; snil o tajemném prahu, který musí překročit chlapec, aby se stal mužem; zdálo se mu, že zná jméno toho prahu; nebylo to jméno láska, ten práh se jmenoval povinnost. O povinnosti se těžko píšou básně; jakou obraznost má vznítit toto strohé slovo? Jaromil však věděl, že právě obraznost probuzená tímto slovem, bude nová, nebývalá, nečekaná; vždyt také neměl na mysli povinnost ve starém pojetí, nařízenou a zvenčí přidělenou, nýbrž povinnost, kterou si člověk sám vytváří, svobodně volí, povinnost, která je dobrovolná a je smělostí a pýchou člověka. Toto přemítání naplňovalo Jaromila hrdostí, nebot jím skicoval svůj vlastní a zcela nový portrét. Znovu zatoužil být viděn ve své podivuhodné proměně a spěchal za zrzavou dívkou. Bylo už zase kolem šesté hodiny a měla být už dávno doma. Ale bytný mu oznámil, že se dosud nevrátila z obchodu. Že prý ji tu už před půl hodinou hledali nějací dva páni a že i jim musil oznámit, že se jeho podnájemnice dosud nevrátila. Jaromil měl času nazbyt a proto se toulal sem a tam zrzčinou ulicí. Po nějaké době si všiml dvou mužů, kteří se procházeli sem a tam stejně jako on; Jaromila napadlo, že jsou to možná ti dva, o kterých mluvil bytný; potom uviděl, že z opačné strany přichází zrzavá dívka. Nechtěl, aby ho uviděla; stoupl si do vrat jednoho domu a díval se, jak jeho dívka rychlým krokem míří ke svému činžáku a mizí v něm. Pak si všiml obou mužů, jak vcházejí za ní. Pocítil nejistotu a neodvažoval se pohnout z místa. Asi za minutu vyšli z domu všichni tři; teprve tečí si všiml, že kus od domu stálo auto; oba muži do něho s dívkou nastoupili a odjeli. Jaromil pochopil, že oba pánové jsou s největší pravděpodobností policisté; ale kromě mrazivého úleku pocítil i povznášející údiv, že to, co ráno učinil, byl skutečný čin, na jehož rozkaz se věci daly do pohybu. Druhý den spěchal za dívkou, aby ji zastihl hned, jak se vrátí z práce. Ale bytný mu řekl, že od té doby, co ji odvedli ti dva páni, zrzka se domů nevrátila. To ho velmi rozrušilo a další den hned ráno šel znovu na policii, školníkův syn se k němu choval stále stejně kamarádsky, tiskl mu ruku, bodře se usmíval a když se ho Jaromil ptal, co je s jeho dívkou, která se dosud nevrátila domů, řekl mu, aby si nedělal starosti. „Přivedl jsi nás na velice vážnou věc. Musíme se jim pořádně podívat na zoubek“ a mnohovýznamně se usmál. A znovu Jaromil vycházel z budovy policie do mrazivého slunného dopoledne a zase nadechl ledový vzduch a cítil se být veliký a naplněný osudem. A přece to bylo jiné než předevčírem. Teprve dnes ho totiž napadlo, že svým činem vstoupil do tragedie. Ano, tak si to doslova říkal, když scházel po širokých schodech do ulice : 521 [pageend141]kráčím do tragedie. Slyšel stále do bodře hrozivé musíme se jim pořádně podívat na zoubek a tato slova roznítila jeho představivost; uvědomil si, že jeho dívka je nyní v rukou cizích mužů, že je jim dána napospas, že je v nebezpečí a že několikadenní výslech určitě není nic jednoduchého; vzpomněl si i na to, co mu jeho spolužák vyprávěl o černovlasém židovi a o tvrdé drsnosti své práce. Všechny ty myšlenky a představy ho vyplňovaly jakousi sladkou, voňavou a vznešenou hmotou, takže se mu zdálo, že roste a že kráčí ulicemi jako pohybující se monument smutku. A pak ho napadlo, že jíž ví, proč před dvěma dny popsal několik listů papíru verši, jež za nic nestály. Vždyt přede dvěma dny vlastně ještě vůbec nevěděl, co udělal. Teprve dnes chápe svůj vlastní čin, sama sebe i svůj úděl. Přede dvěma dny chtěl psát verše o povinnosti, ale dnes ví víc : sláva povinnosti kvete z roztáté hlavy lásky. Jaromil kráčel po ulicích omámen vlastním osudem. Pak přišel domů a našel tam dopis. Byla bych velice ráda, kdybyste příští týden tehdy a tehdy přišel na malý večírek, kde najdete společnost, která vám snad bude milá. Podepsána byla filmařka. I když pozvání nic určitého neslibovalo, přece z něho měl Jaromil nesmírnou radost, nebot bylo důkazem toho, že filmařka není ztracenou příležitostí, že jejich příběh není uzavřen, že hra se bude hrát dál. A do mysli se mu vtírala zvláštní, nejasná myšlenka, že je v tom hlubší smysl, přišel-li dopis právě toho dne, kdy pochopil tragiku své situace; naplňoval ho neurčitý a povznášející pocit, že všechno to, co v posledních dvou dnech prožil, ho konečně kvalifikovalo pro to, aby se mohl postavit tváří v tvář zářivé kráse černovlasé filmařky a na její společenský večírek mohl vstoupit sebevědomě, bez trémy a jako muž. Bylo mu krásně jako nikdy předtím. Cítil se být pln veršů a sedl si ke stolu. Ne, nelze stavět do protikladu lásku a povinnost, říkal si, to je právě staré pojetí problému. Láska či povinnost, milenka či revoluce, ne, ne, tak to není. Neuvedl přece zrzku do nebezpečí proto, že by pro něho láska nic neznamenala; vždyt právě Jaromil chce, aby svět zítřka byl svět, kde se lidé budou milovat víc, než se kdy milovali. Ano, tak to je : Jaromil uvrhl do nebezpečí svou vlastní dívku právě proto, že ji miloval více než jiní muži milují své ženy; právě proto, že ví, co je to láska a budoucí svět lásky. Je to ovšem strašlivé obětovat jednu konkrétní ženu (zrzavou, pihovatou, droboučkou, povídavou) pro budoucí svět, ale právě toto je snad jediná velká tragedie našich dnů hodná velkých veršů, hodná velké básně! A seděl u stolu a psal a zase od stolu vstával a chodil místností a zdálo se mu, že to, co píše, je největší, co dosud psal. Byl to opojný večer, opojnější než všechny milostné večery, jaké si jen uměl představit, byl to opojný večer i když ho trávil sám ve svém dětském pokoji; maminka byla ve vedlejší místnosti a Jaromil úplně zapomněl na to, že se na ni kdy hněval; dokonce když zaklepala na dveře jeho pokoje, aby se ho zeptala, co dělá, oslovil ji něžně maminko a požádal, aby mu dopřála klid a soustředění, 522 [pageend142]protože „píšu dnes největší báseň svého života.“ Maminka se usmála (mateřsky, ohleduplně, chápavě) a dopřála mu klid. Pak ulehl do postele a napadlo ho, že v této chvíli je jeho dívka obklopena samými muži : policisty, vyšetřovateli, dozorci; že si s ní mohou dělat, co chtějí; že se dívají, jak se převléká do vězeňských šatů; že dozorce ji pozoruje okénkem ve dveřích, jak si v cele usedá na kbelík a močí. Nevěřil příliš v tyto krajní možnosti (snad ji jen vyslechnou a brzy propustí), ale fantasie se nedá uhlídat: znovu a znovu si ji představoval, jak je v cele, jak sedí na kbelíku a cizí muž ji pozoruje, a jak s ní vyšetřovatelé strhávají šaty; ale něco ho zaráželo : při všech těch představách nepocitoval vůbec žárlivost! Mu síš být moje, abys zemřela třeba na mučidlech, budu-li to chtít, letí Keatsův výkřik prostorem věků. Proč by Jaromil žárlil ? Zrzka mu ted patří víc než kdy jindy : její osud je jeho výtvorem; je to jeho oko, které ji pozoruje, když močí do kbelíku; jsou to jeho ruce, které se jí dotýkají v rukou dozorců; je jeho obětí, je jeho dílem, je jeho, jeho, jeho. Jaromil nežárlí; usnul toho dne spánkem mužů. ZA JANEM ČEPEM 1 Až v příštím Svědectví vyjdou ukázky z ranného i pozdního díla Jana Čepa, čtenář si znovu připomene, jaký to byl básník, tento spisovatel. On totiž viděl, i těma nemocnýma očima, které po sedm a půl let vyhlížely oknem do žebroví notredamské katedrály, na co jsme my ostatní jen hleděli. Týž výraz, tentokráte soustředěného zření, byl v jeho očích, když se skláněl nad sešitkem svých poznámek (na stroji se nikdy psát nenaučil) u kavárenského stolku jednoho z nesčetných bister pařížského levého břehu. A když jsme, my rychle hotoví s úsudkem, kritizovali lidi a svět, Čep mlčel; pak pozvedl hlavu a zadíval se pronikavě do naších očí, aby beze slov připomněl rozdíl mezi podstatným a okrajovým, mezi věčným a časným. Ale neúprosný byl tento jemný a plachý člověk (i pikolíkovi se omlouval, když si objednával „ale ještě jednu“ sklenici vína), když se střetnul se surovostí, útiskem, nespravedlností, nízkostí — a když si zjistil nade vší pochybnost, že jde o zlo. Pak se s tímto až bojácným člověkem nedalo hnout. Lhostejno zda tím zlem byla zvrácená myšlenka nebo úkladní lidé. Zde je také prosté vysvětlení, proč tento syn moravského sedláka (selský rod Čepů sahá až do sedmnáctého století), který tížeji než mnozí jiní nesl tři desítky let odloučení od rodné země, nikdy, ani na vteřinu, neuvažoval o návratu. Věděl, kdo tam vládne a do kolika kategorií zla možno tyto držitele moci zařadit. A když, už nemocnému, mu bylo v srpnu 1968 oznámeno, že do 523 [pageend143]země vtrhli okupanti, neřekl nic, ani se nepodivil. Zase jen vyhlédl z toho okna své pracovny v rue Chanoinesse směrem ke katedrálním chrličům a jeho oči byly nevýslovně smutné. On věděl. Už v roce 1956 (v povídce Tři pocestní) lze číst tuto otázku : Co by bylo hroznější : kdyby už nikdy nevyšlo slunce a kdyby byli nevědomky překročili hranici, za kterou začíná říše smrti — anebo kdyby byla tato ztracená část země (je-li to ještě země) obsazena za svítání postavami v uniformách, postavami, jejichž tváře se ještě podobají tvářím lidským, ale s kterými se už není možno dorozumět lidským jazykem ? S Janem Čepem, nám pařížským, odešel kus světa a kus života. Světa — jak jen on jej dovedl odhalit. Života — čtvrt století přátelství, pohovorů, nadějí, odchodů, setkání a ovšem „promluv“, v nichž jsme obdivovali skrytou a Čepem vždy znovu objevovanou krásu nám společného jazyka, a skrytou hloubku transcendentní myšlenky, o níž se s námi dělil — obé nesčíslněkrát, ale marně, ponížené, uražené, zvulgarizované. Po Čepovi zůstává dílo, nedoceněné a v jeho vlasti (marně) umlčované. Vyjde zas, jako začalo vycházet za krátkého výbuchu pražského jara. Jeho děti-dvojčata (Klárka, dnes devatenáctiletá se naučila výborně česky) byly pro Čepa zdrojem nelíčeného podivu („představte si, narodily se když už mi bylo dvaapadesát!“); nesou hrdě jméno Čep. A žena Primerose — z těch nejušlechtilejších, skromných a v křestanském smyslu účastných, které bylo Člověku dáno poznat — stála při svém muži oddaně a statečně až do těžkého konce. V této chvíli i nám se zdá, spolu s Jiřím ze Tří pocestných, že se propadá níž a níž. Obloha nad nimi byla nesmírná — ale byla to jenom jiná propast, která odpovídala propasti dole. O Čepovi víme, že — at už kdekoli — odpočívá v pokoji. P. T. 2 Jan Čep se narodil 31. prosince 1902 v Myslechovicích u Litovle, studoval na Karlově universitě češtinu a angličtinu, byl redaktorem nakladatelství Melantrich, přispíval do mnoha kulturních a literárních časopisů a překládal z franštiny, angličtiny, němčiny a španělštiny. Těžištěm Čepová díla je krátká povídka, miniaturní črta z českého venkova, připomínající některé nejlepší grafiky a kresby českých krajinářů z třicátých let. V české literatuře má jeho dílo dvojí význam : v dvacátých a třicátých letech byl Čep autorem osobitých krátkých povídek, vyznačujících se střídmostí v metafoře, opatrných v epitetu a přece vždy plných zvláštní cudné poezie. F. X. Šalda napsal, že „Čep vidí věci, z nichž nesešla rosa“. Od roku 1926 vydal řadu sbírek povídek, jejichž vrchol tvoří sbírky Zeměžluč (1931), Letnice (1932) a Děravý plášt (1934). Děj se odehrává většinou v tradičním rolnickém venkově a jeho postavami jsou prostí vesničtí lidé a 524 [pageend144]městští intelektuálové venkovského původu, kteří návratem k světu svého dětství hledají a někdy i nalézají hlubinu bezpečnosti. Jsou to lidé znepokojení zmatkem a nicotností světa, kteří touží po hlubším poznání, duchovních jistotách a zakotvení v Bohu. Roku 1935 napsal Cep román Hranice stínu, který kritika přijala méně příznivě než jeho povídky. Neméně významná byla pro českou kulturu jeho činnost překladatele a zprostředkovatele francouzské literatury a vzdělanosti v Československu. Cep překládal Balzaca, Claudela, Bernanose, Pourrata a mnohé další, s řadou francouzských spisovatelů byl v dlouholetém písemném i osobním styku a v letech 1951 až 1966 prostředkoval francouzskou literaturu československé veřejnosti v rozhlasové stanici Svobodná Evropa, jejímž byl nejprve literárním redaktorem, pak pařížským kulturním dopisovatelem a nakonec volným spolupracovníkem. Roku 1938 patřil Jan Cep podobně jako Čapek a jiní čeští spisovatelé k těm, kteří zvláště na pražském kongresu PEN-ldubu varovali před nacistickým ohrožením republiky a kteří po mnichovském diktátu vybízeli Čechy, aby nesvalovali vinu ani na své politické představitele, ani na západní spojence a zvláště Francii, ale aby i v těžkých podmínkách zachovali věrnost ideálům, z nichž se Československo zrodilo, a aby bránili duchovní úroveň, které republika dosáhla za dvacet let své existence. Přes tuto svou obětavou angažovanost byl Jan Cep vystaven od konce druhé světové až do své smrti občasným krůtě nespravedlivým útokům komunistických sdělovacích prostředků. V srpnu 1948 odešel na Západ a ušetřil si tím osud řady jiných katolických básníků, kteří pro nic jiného než pro svou víru a přesvědčení museli strávit mnoho let v komunistických žalářích. Čep tím nesmírně trpěl, každou cizí tragédii vztahoval osobně na sebe, vžíval se do osudů a duchovního světa svých vězněných přátel a v tomto smyslu byl pro něho exil duchovní kalvárií. Zdálo se mu, že už nemá plné právo na vlastní štěstí a radost, když se toto právo upírá jeho druhům. Tím víc se Čep těšil z postupného uvolňování v šedesátých letech, kdy se o něm objevovaly opět zmínky v literárních lexikonech, aby nakonec v období kolem pražského jara bylo po mnoha letech opět vydáno několik jeho knih. Dokonce ještě na jaře roku 1969 byl Jan Čep hlavním spisovatelem, zastoupeným na výstavě „Návraty ~ Česká literatura v exilu“ v Památníku národního písemnictví v Praze. Téhož roku o něm napsal Vítězslav Macháček v knize 50 českých autorů posledních padesátí let (vydal Československý spisovatel, Praha 1969) : „Jan Čep je jedním z těch spisovatelů, které si začínáme znovu objevovat. Katolicismus a odchod do emigrace po únoru 1948 zařadily jeho dílo mezi takzvanou nežádoucí literaturu, takže dnešní mladá generace už většinou nezná ani Čepovo jméno. Domníváme se však, že umělecké hodnoty, které vytvořil, jsou takového řádu, že vzdát se jich natrvalo by znamenalo ochudit naši národní kulturu.“ Dnes je na indexu zakázaných knih nejen tato práce Vítězslava Macháčka, ale opět také všechny knihy Jana Čepa. J. D. 525 [pageend145]STÍN SVOBODY Jiří Voskovec (New York) * * Kapitola ze stejnojmenné knihy pamětí a úvah. Tento fragment se týká episody z roku 1950-51, kdy autor v dobách mezinárodní hysterie t. zv. studené války pobyl skoro rok ve vazbě na imigračním ostrově Ellis Island. Nemám kruci právo být uštěpačný co do stravy a celkových fyzických podmínek na Ellis Islandu. Vzpomínám, že už tehdy jsem čítával v komunistickém tisku občasné narážky na tento americký „koncentrák“. Směšně pitomá metafora vzhledem k Hitlerovým lágrům, neřku-li při pomyšlení na podmínky, jež existovaly ve Stalinových trestních táborech a na vyšetřovací metody proslulé Ljubljanky. Ostatně v Ruzyni se už tenkrát praktikovaly věrné kopie těchto metod. Po tomto kategorickém prohlášení, že jakékoli přirovnání oněch zvěrstev k Ellis Islandu je komické, spěchám zdůraznit, že : za prvé : jsem nebyl obviněn z žádného zločinu, přečinu či přestupku, ani z rušení veřejného klidu a pořádku, ba nebyl jsem ani zatčen. Byl jsem pokojný cestující, prost zlých úmyslů, nositel platných cestovních a identifikačních dokladů, jež zákon vyžaduje od osoby s trvalým domovským právem ve Spojených státech, vracející se z ciziny. Přesto jsem byl ve vazbě už čtyřiadvacet hodin bez udání důvodů a neměl jsem přístupu k jakémukoli spojení s rodinou či s právním zástupcem, zkrátka s vnějším světem. za druhé: Toto mě nepotkalo v nějakém balkánském sultanátu z osmnáctého století ani v některém policejním státě z devatenáctého. Natož pak jsem nebyl držán v pravomoci některé ze současných totalitních diktatur. Přihodilo se mi to u samé brány „Země svobodných a Domova chrabrých“. (Poslední verš americké hymny). Tyto dva body, snad v poněkud jiné formulaci, byly podstatou mého úvodního prohlášení Inspektorovi. Ocitl jsem se vskutku posléze tváří v tvář této osobnosti v malé, chabě osvětlené kanceláři, myslím bez oken, kam mne zavedla mlčenlivá stráž. Inspektor vyřídil můj protest zdvořile, bez odkladu a velmi jasně. Ve věci návratního povolení mne požádal, abych mu je laskavě dal. Když jsem tak učinil, ukázal mi velmi drobně vytištěný odstavec, který jaksi mimochodem pravil, že tento průkaz Ministerstva zahraničí nezaručuje povolení vstupu do Spojených států imigračními autoritami. „Já vím, vy jste Spravedlnost“, ocitoval jsem pudivítra z letiště, který těmi slovy naznačil, že Imigrační služba spadá do pravomoci Ministerstva spravedlnosti. 526 [pageend146]„Srávně“, řekl Inspektor a hbitě pokračoval: „Když v době výjimečného válečného stavu Kongres odhlasoval vládě zvláštní válečnou pravomoc, President vydal dekret, kterým tuto pravomoc z části delegoval Ministru spravedlnosti, tedy Generálnímu prokurátorovi Spojených států. Tak se stalo, že nařízení, která po dobu války rozhodovala o vstupu, vyloučení Či internování cizinců, se ocitla v kompetenci Imigrační služby—“ „Promiňte, pane inspektore,“ přerušil jsem ho. „Slyšel jsem vás správně : po dobu války ?“ Inspektor přikývnul. „Ale přece máme už skoro pět let mír“, namítl jsem. „Nikoli de jure. Kongres dodnes Presidentovu zvláštní válečnou pravomoc neodvolal. Technicky jsme dosud ve válečném stavu.“ Ale já byl v dálavách. Na scéně Divadla ; jakožto infanterista v Odys- seově armádě jsem razítkoval propustky u trojských hradeb a vysvětloval půvabné Trojance Ljubě Hermanové : „To máte těžký, má milá. Abych já vám moh dát razítko, vy musíte mít domovskej list.“ „Ale já ho nemám, pane vojín“, řekla Ljuba. „Kde to vydávaj ?“ „Támle v tý evidenční kanceláři přes silnici šejdrem, miláčku. Jenže vona zase vás stráž přes silnici nepustí bez mýho razítka.“ Ted jsem v tom lítal tady jako tenkrát Ljuba před branami Troje. „Pokud jde o váš druhý bod, pane Voskovče“, drmolil Inspektor dál, „nemáte nárok se odvolávat na ústavní ochranu Listiny práv z jednoduchého důvodu : nejste občan Spojených států.“ „S dovolením, pane inspektore. Mé cizinecké postavení co trvalého rezidenta se doposud lišilo od plného občanství jen v tom, že jsem neměl právo volit ani býti volen. Podléhal jsem však a dosud podléhám odvodní klasifikaci v amerických branných silách a mám povinnost platit daně z příjmu. Naproti tomu mám nárok na podporu sociální péče jakož i na ochranu Prvního ústavního dodatku, který zaručuje svobodu slova a projevu. Nikdy jsem nebyl zatčen, ale kdybych byl, nemám pochyby, že žádný americký soud by nepřipustil mé zatčení bez zatykače. To všechno spadá pod Listinu práv. Po celá léta pobytu v Americe jsem se mohl svobodně stát členem kterékoli organizace či spolku—“ „—pokud nebyly na seznamu organizací, jež Generální prokurátor označil za podvratné“, poznamenal Inspektor. „Měl jsem na mysli organizace jako odborovou jednotu hereckou, YMCA či Americký Červený kříž, pane inspektore, kterých jsem nebo byl členem. Náhodou jsou taky jediné, ke kterým jsem náležel. Ne že by vám do toho něco bylo.“ „Naprosto souhlasím“, řekl Inspektor konejšivě. „Aspoň do jisté míry. Ale k tomu se za okamžik vrátíme—“ Nenechal jsem ho domluvit. „Pane, já vám povídám, že jsem v Americe prožil osm let a po celou tu dobu 527 10 [pageend147]jsem se cítil bezpečně chráněn ve svých občanských svobodách, cizinec necizinec.“ „Ale ovšemže!“, opět souhlasil. „Rozdíl je v tom, že po celou tu dobu jste byl v Americe, kdežto ted nejste.“ „Dyt se vracim jako rezident, člověk s domovským právem!“ Inspektor potřásl hlavou. „Co se nás týče, jste cizinec, ucházející se o povolení vstupu. Dovolte mi, pěkně prosím, vysvětlení. Dejme tomu, že podle názoru Generálního prokurátora vyvstal stín pochyby, zda váš vstup je žádoucí.“ „Stín ? Jaký stín ? O čem pochyba ?“ „Já jsem neřekl, že stín vyvstal, pane. Právě tak jako jsem neřekl, že nevyvstal. K takovému prohlášení se mi nedostává pravomoci. Podívejte se : výjimečná válečná nařízení opravňují výslovně Generálního prokurátora odmítnout cizinci povolení ke vstupu, aniž byl povinen uvést důvody. Jinými slovy, uzná-li Generální prokurátor za vhodno, má právo, abych tak řekl, navždy skrýt důvod k vyloučení ve svém ňadru“ To si tedy pište : člověk se něčím nevědomky proviní. Tak hluboce nevědomky, že se mu o pocitu viny ani nezdá. A ten zakopanej pes leží navěky pochován v hloubi ňadra Generálního prokurátora Spojených států amerických. Co vy na to, Franzi Kafko ? To je panečku apartní pouzdro na ctěné podvědomí, neníliž ř O tom se ani vám nezdálo, vidte ? „Přece nechcete říct, že mi neprozrádíte proč jsem tu?“, zeptal jsem se s bláhovým nevěřícím úsměvem. „Nemám nejmenší pochyby, pane Voskovče, že na to můžete odpovědět daleko lépe než já“, řekl Inspektor suše a jal se rovnat nějaké spisy, jež vyňal z obálky. „To mi tedy lichotíte.“ „To jsem neměl v úmyslu“, odsekl bez ironie. Nezdálo se mi, že by měl valný smysl pro humor, leda ovšem že by jej bedlivě skrýval. Vysoké postavy, sotva čtyřicetiletý, se světle hnědými vlasy a nej bezbarvější tváří a způsoby co jsem kdy poznal. Byl inteligentní a přesně se vyjadřoval; sledoval každé mé slovo a byl tak vybraně zdvořilý, až to uráželo — a bleskově pohotový. Ustavičně jsem měl pocit, že se dorozumíváme přes širokou, do dna zamrzlou řeku. Podotkl, že má řadu otázek a chtěl vědět zda nemám námitek proti výpovědi pod přísahou. „To není povinné“, rychle dodal, „jste-li však ochoten tak učinit, dodalo by to pochopitelně vašemu svědectví na váze.“ Vyzval jsem ho, aby mne rozhodně odpřisáhl. Pokynul mladé osobě, která v koutě psala na stroji. Rychle usedla vedle Inspektorova stolu s otevřeným těsnopisným blokem a tužkou v pozoru. Inspektor odemlel staroznámou formuli o pravdě, plné pravdě a nic než pravdě — k tomu vám napomáhej Bůh, já řekl I do a vydali jsme se na kuriózně zhuštěnou a pokroucenou pout mým životem. 528 [pageend148]Začlo to celkem všedně hlavními daty a místy příjezdů a odjezdů do a z Ameriky. Jelikož jsem tyto údaje během let uvedl v nesčetných imigračních a konsulátních žádostech, znal jsem je většinou zpaměti. Pár jich dodal Inspektor a já je jen potvrdil. Připlul jsem poprvé do Spojených států 20. ledna 1939. Neopustil jsem je až do srpna 1946. „To jste se vrátil do Československa, že ano ?“, řekl Inspektor nedbale. „Ne, pane, nevrátil. Odjel jsem do Československa v pevným úmyslem vrátit se do Ameriky. Před odjezdem jsem si opatřil návratní povolení a o rok později jsem se vrátil.“ „Ale krátce nato jste se navrátil do Prahy, není-liž pravda ?“ „Opět, pane inspektore, jsem se tam výslovně odebral, abych splnil své profesionální závazky a urovnal obchodní záležitosti. Československo jsem opustil nadobro v dubnu 1948.“ Inspektor zřejmě nebyl u vytržení nad umíněností, se kterou jsem obhajoval skutkovou podstatu svého trvalého pobytu, ale momentálně mi v tom nemohl zabránit. Povzbuzen jeho průhledným pokusem mne přimět k jakémukoli potvrzení jeho náhledu, že jsem opustil Spojené státy bez úmyslu se vrátit, pokusil jsem se upevnit svoji výhodnou pozici. „Do Spojených států jsem znovu vstoupil dvakrát, roku 47 a loni v čtyřicátém devátém, v obou případech jako vracející se rezident. Ani jednou jsem neměl nejmenší obtíž s imigračními úředníky.“ Ukázal jsem na své povolení, jež leželo na vrchu Inspektorova otevřeného spisu. „Tohle je mé třetí návratní povolení; pokud vím právě tak platné jako první dvě.“ Inspektor ignoroval moji polemickou poznámku, ale stenografka ji řádně zaznamenala. Napadlo mne, že to se ví, on to může vždycky z konečného přepisu vypustit, kdo mu v tom zabrání ? — Dal se tečí do výzkumu mého života ve Spojených státech. Z jeho otázek jsem však nemohl vyčíst žádný záměr. Klikatilo se to jak kdo dá. V kterých místech USA jsem kdy žil ? Z čeho ? Měl jsem vlastní prostředky ? (Jo. Povolení Beranovy Národní banky na vývoz jednoho sta dolarů nadosmrti.) Byl jsem někdy zaměstnancem některé cizí vlády či vládní instituce ? „Nebyl, pane. Nikdy.“ „Ani ve Spojených státech ani v jiné zemi, nikdy?“ „Ani v jiné zemi — Počkat, měl jsem stipendium československé vlády na studie ve Fracii.“ „Kdy to bylo ?“ „1921 až 24.“ „Pracoval jste někdy pro československou vládu?“ „Nikdy. Jen pro vládu Spojených států za druhé světové války. Byl jsem státním úředníkem—“ „Dobře, dobře“, Inspektor mne přerušil. Buáto o tom všechno věděl či to 529 [pageend149]pokládal za nedůležité, nebo oboje. Vzal to teď z jiného konce, zdálo se mi poněkud netrpělivě. Jakoby to už chtěl mít za sebou, což jsem považoval za dobré znamení a snažil se spolupracovat stručným a hbitým odpovídáním. Chtěl vědět zda v prvních letech v Americe se mnou byli blízcí příbuzní a přátelé. Řekl jsem mu, že roku 1939 jsem přistál v New Yorku s Werichem a s Ježkem. Bydleli jsme ve společném bytě na nábřeží Riverside Drive. Později zjara za námi přijela z Prahy Werichova žena s malou dceruškou a pak z Francie moje první žena. Já tenkrát děti neměl a Ježek byl svobodný. Pro tuto skupinu pěti jsme na léto najali venkovský domek v Pennsylvanii a žili tam jako jedna rodina z hubených výtěžků programu písní a dialogů, který jsem spolu s Werichem a Ježkem vozil s mírným úspěchem po skomírajících českých a slovenských osadách ve státech New York, Ohio a Illinois. Pokud jsme neobdělávali svou zelinářskou zahrádku, učili jsme se zběsile angličtině a pokoušeli se přeložit Těžkou Barboru. Jiskřivý anglický dialog to úsilí nekorunoval, ale byl to účinný byt brutální výcvik, který prudce vylepšil náš slovník i skladbu. „A s kým ještě jste se tenkrát stýkali v tom domku ?“ „No — občas za námi přijeli kamarádi — většinou mladí herci a herečky, které jsme poznali v New Yorku, pak pár sousedů z Bucks County, po výtce filmoví scenáristi a dramatici—“ „A z Čechů nikdo, pane Voskovče ?“ Zatínal jsem mozek jak při maturitě, ale nikdo se mi nezjevil. „Já se, pane, vážně z toho léta nepamatuju na jedinou českou návštěvu. My jsme se v těch dobách, víte, snažili vyhýbat krajanům, abychom se nevydávali pokušení mluvit moc česky.“ Inspektor ospale hučel dál : „Tak někdy kolem té doby — to nemuselo být přímo v tom tento—“ mrknul do spisu— „Point Pleasant, správně ?“ „Ano, Point Pleasant v Bucks County, Pennsylvania—“ „—tak někdy kolem té doby — nebydlel s vámi ještě jiný přítel, spolu- vyhnanec — pokud se pamatujete ?“ „Áá!“ Rázem spatřil světlo světa, a do něho vkročil host z minula. Nečekán a nezván, kde se vzal tu se vzal, přičarován mým kouzelníkem Žitem z Imigrační služby. „Ale ovšem! Jenže to bylo mnohem později, až 1941 v Hollywoodu, v jiné komunální domácnosti, kterou jsem opět sdílel s Werichovými. Starý kamarád už ze školních let, Adolf Hoffmeister. Bydlel u nás celé léto, až jsme se v září nebo v říjnu toho roku všichni vrátili do New Yorku.“ Jakmile jsem vyslovil jméno A. H., bezbarvá tvář Inspektorova se rozzářila jako vánoční strom na Rockefeller Plaza. Nebo to byla tvář dítěte, jež spatří ten strom vzplanout u hvězdné nádheře vysoko nad svými ušihřejkami ? Nemoh se dočkat slyšet víc. Jak dlouho ho znáte ? Blízký přítel, že ano ? Sdílel jste jeho politické názory? — Přece jste se sám přičinil, aby mu byl 530 [pageend150]umožněn přístup do .Ameriky, že ano ? — Inkvisitor mi sotva dovolil pronést slovo, at ano, ne, počkejte prosím, nebo co to ? Při tom byl neobyčejně zdvořilý ne-li přímo vřele přátelský. V těch zašlých dnecrh, dávno před historickým prohlášením Generálního Ranhojiče Spojených států (U.S. Surgeon Generál, nejvyšší lékařský úředník amerického veřejného zdravotnictví) o zhoubných účincích tabáku, jsem byl dost silný kuřák. Došily mi cigarety, a potřeboval jsem si zapálit. Inspektor ani sekretářka nekou lili; on se však vymrštil a vyběhl ze dveří mi sehnat nikotin — a proč prý si chvíli neodpočinu. „Všichni si potřebujerm kapku oddechnout", poznamenal se sotva znatelnou puklinou úsměvu v z.aryté tváři. Osaměl jsem se sekretářkou a pokoušel se setřást směšné napjetí výslechu s celým tím pitomým detektivním obřadem. A tu se stala zvláštní věc. Stenografka poprvé z;a dvě hodiny promluvila. „Čistě mezi námi a neúředně, pane Voskovec“, řekla pěkným altovým hlasem, „myslíte, že má svět vůbec eště ňákou šanci ?“ Překvapilo mne to a podivně dojalo. Zamumlal jsem : „No, já vám povím----pokud slečny jako jste vy taková otázka vůbec napadne, tak bych řek, že není důvodu—“ nebo něco v tom smyslu. Její Šéf vítězně vrazil do dveří a podal mi půl balíčku chesterfieldek. Zapálil jsem si a výslech pokiračoval s novou vervou. Příští lehce konverzační otázka zněla : „V srpnu 1939 jste žili ve Spojených státech, že ano, pane V?“ „Ano. To jsme ponad ještě v Point Pleasant. Co říkáte, pane inspektore, dostaneme se votamtaid někdy?“ Ignoroval mou otázka a klidounko mi položil další : „Jak vám bylo, když iste se poprvé dozvěděl o sovětsko-nacistickém paktu?“ „Mizerně“, odpověděl jsem bez váhání a s přesvědčením. „Mohl byste svou odpověa blíže upřesnit?“ „S radostí. Řekněme, že to jen potvrdilo mé dávné podezření, že Stalinovo Rusko nebylo konec konců než jakž takž plasticko chirurgicky vylepšená podoba carského policejního impéria. Ovšem impérium ne docela tak idiotsky neschopné. V mnoha směrech daleko výkonnější — a bez debaty nesrov- nantelně krvavější.“ Nárameníky, epolety. Ty tu historku znaly. Moji tajnou dětinskou historku, hluboce soukromou, a.le jak zlověstnou v její kryptické jistotě. Buněčný čas ji polapil do svých pavučin, jimiž co pilný babouk mi už půl věku přišíval mysl k tělu. — Tuhé destičky podšité červenou plstí; úhledně se vroubila podél jejich hran v te nkých, bezvadně zaokrouhlených karmínových paspul- kách, jež vytvářely rámeček dvěma blýskavým hvězdičkám na ojíněném pozadí stříbřitého pletiva. Dotýkal jsem se jich na těžkém, hustě tkaném 531 [pageend151]suknu otcovy černé uniformy, kterou jsem vytáhl z veliké modřínové truhly. Štiplavý pach naftalinu stoupal z hlubin truhly do vysokého krovu na půdě sázavské chalupy jako Džin z Tisíce a jedné noci, vysvobozený z lahve. Letní dest lehce bubnoval na šindelovou střechu. Bezvadné odpoledne k výpravě do míst nenavstěvitelných a do časů nezměřitelných, nebot proběhly před mými časy a místy; trvaly kde jsem já dosud neexistoval. Podkroví v letním dešti byl vsak stroj času, koráb do Totamna, a hvězdy na epoletách znamenitá navigační pomůcka.------- „Pan Hoffmeister byl komunista, není-liž pravda?“, ptal se Inspektor. -------S epoletami třpytícími se v nedělním slunci, otec dirigoval pochodující kapelu carské jízdní gardy. Skvostný ve své teď sněhobílé uniformě — v Gatčině bylo léto — mladý a štíhlý, se mnou co pouhým spermatozoem sotva latentně dřímajícím v jeho bedrech, mašíroval pozpátku, zlaté hodinky v levici, zatím co pravou dával takt, čelem k svým pozounům a svému pluku. V sedle to byli kyrysníci neohrožení, ale na pěší přehlídce drželi krok nejistě. Nepamatuju, kdy jsem o tom doslova husarském otcově kousku poprvé slyšel, ale od dětství vidím a slyším tu mohutnou muziku hlasitě a jasně, technicolor and stereo, každý rok zřetelněji a parádněji v přímém poměru k elektronickým vynálezům a pokrokům.------- „Nevím, pane inspektore, nikdy jsem se ho neptal.“ „Přece jste byli přátelé, ne ? To jste nevěděl bez ptaní ?“ „Připomínáte mi, pane, jednoho bezpečnostního úředníka americké Státní služby — nebo to byl agent FBI, teď nevím. Někdy roku 42 za mnou přišel do kanceláře OWI * se vyptávat na Hoffmeistera, který se měl stát šéfem československého rozhlasového oddělení. ,Máte dojem, že A. H. byl předčasný antifašista ?', se mne zeptal. ,Jak může kdo být předčasný ?', zeptal jsem se já. ,No víte co myslím. Byl na příklad pro loyalisty za španělské občanské války?' — ,Ale ovšemže, pane. To byl. Já taky byl. Právě tak jako třeba president Beneš. Československo bylo oficiálně na straně Španělské republiky a proti Francově povstalcům. Celý národ předčasných antifašistů.' “ „Věděl jste, že Hoffmeister je komunista, když jste se vrátil do Československa ?“ * Office of War Informatíon, Americký válečný zpravodajský úřad. „Chcete říct když jsem odjel do Československa roku 1946, pane inspektore. Ano, soudě z jeho veřejných projevů a z jeho postavení v Ministerstvu informací jsem předpokládal, že A. H. byl v té době členem strany — ovšem nemohu přísahat, že byl. To prosím at je v protokolu. Bylo by kapku nešikovný, kdyby se ukázalo, že ve straně nebyl, a vy byste mne obvinil z křivého svědectví. „Myslím, že není čas na žerty, pane V.“ 532 [pageend152]„Já jsem smrtelně vážný, pane inspektore.“ ------ Smrtelně vážné byly taky ruské nárameníky. Když bolševici se zmocnili vlády r. 1917, stávalo se, že dav strhal důstojníkům košile a epolety jim přibil hřebíky na holá ramena. Pak je odvedli postřílet. To nebylo o nic víc typicky komunistické, než bylo typicky francouzský vlastenecké, když lid ostříhával do holá sexuální „kolaborantky“ v osvobozené Paříži, nebo než bylo kdysi v jižních Spojených státech typicky americké, když ušlechtilí běloši polévali černochy dehtem a pak osypávali peřím. Atd., atd. Na zvěrstva není monopolu, nikdo nemáme patent. Jsme podílníci, přátelé, každý za všechny, všichni za jednoho. Bratři v brutálnu. Zeptejte ze husitů i papeženců, zeptejte se Shakespeara nebo Marlowa, Homéra a Voltaira. Ptejte se Solženicyna. Nebo s druhé strany se tažte autorů písně o poručíkovi Caleym vietnamské slávy, jakož i jednoho milionu zákazníků, kteří si tu desku koupili; tažte se jich zda kdy slyšeli o písni Horst Wesselově a jejím významu pro humání humanitu. Tažme se každý sám sebe.------ „Pane V., řekl jste, že u srovnání s carským policejním státem byl Stalinův režim mnohem krvavější, že ano ?“ „Ano, to jsem řek.“ —•— Tu právě vstupují na scénu ty epolety. Totiž vracejí se. Po první půli třicátých let Stalin zreformoval svůj svérázný socialismus první sérií krvavých čistek. Když už byl u toho, zreformoval i rudoarmějské stejnokroje. Na fotografiích v denním i týdenním tisku jsem s úžasem spatřil jak stará uniforma mého táty se znovu jako Fénix vylíhla z ohně revoluce. Nenáviděné epolety, zavržené bolševiky co symbol aristokracie a imperializmu, se objevily — placatější než kdy předtím — na proletářských ramenou. Vůbec celá Rudá armáda se nápadně vrátila do stylu Mikuláše Druhého. Černé kožené Štítky důstojnických čapek, elegantní švih holinek, všecko jak to nosívala prevo- schoditelstva starého režimu. Jen stříbrné hvězdičky zrudly a zlaté ornamenty, sledujíce osud všeho zlata mezi zbohatlíky, nabobtnaly. Zároveň ve vyznamenaných hubách se s každým povýšením v hodnosti zaleskl další zlatý zub. Pokud jsem mohl zjistit, nikdo si neuvědomoval hlubší význam této metamorfózy v branném stylu matičky Rusi. Mně se to jevilo jako slavnostní historické prohlášení. Marně jsem k tomu hledal komentáře v českých a francouzských publikacích. Nikde nic. Každý žurnalista to bral jako všední tuctovou denní zprávu. Ani pohotový sarkastický Canard Enchainé v Paříži nekvák. Já však věděl svoje : v Kremlu byl doživotně nastolen car Jossip Hrozný. Ukázal jsem obrázky v tisku otci. „No vida!“, zvolal. „Továryši zaČínaj zase vypadat jako ruská armáda. Ale podívej se na toho vozemboucha : má tu furážku na hlavě jak vdolek. SvóloČ! Neví to jak si nasadit důstojnickou čepici. Má bejt na stranu a do čela, štítek přes pravý vobočí!“ — „Neboj, táto. Vono jim to dojde.“ A došlo. Podívejte se na ně dnes. Čapky furiantsky 533 [pageend153]na stranu, holínky jak zrcadélka — zas je z nich fešácká aristokracie impéria.— „Ale zároveň uvádíte, že jste se přičinil, aby A.H. se dostal do Spojených států. Člověk, jehož komunistické sympatie vám musely být známy. Neodporuje si to „Já jsem, pane inspektore, plešatý, ale mám vlasy. Dokonce mám na hlavě moc vlasů a taky hodně málo. To si rovněž odporuje, nemyslíte ? Ale je to pravda.“ „Pane V., Ježíš řekl: ,Buď řeč vaše : jistě, jistě — nikoli, nikoli. Což pak nad to více jest, to od zlého jest. * ** „Amen, pane inspektore. V tomtéž kázání na hoře také pravil: ,Vy jste sůl země. Jestliže sůl zmařena bude, čím bude osolena? * Já si myslím, že bych byl rozhodně zmařil tu špetku, jež mi snad byla milostivě určena, kdybych nebyl pomohl příteli v nouzi. A.H. byl kamarád kumštýř, kamarád český vlastenec, kamarád protinacista. Komunistické sympatie nebo ne, byl v nebezpečí života. Ironie tomu chtěla, že ho do toho nebezpečí dostal naci- sovětský pakt. Francouzská jistě-jistě-nikoli-nikoli policie pozavírala kde kterého cizince podezřelého z komunistických sympatií. Francouzi tenkrát vedli k smíchu vojnu, jak jí sami říkali. Když přestala být k smíchu a chabrá francouzská armáda se položila u Hitlerových nohou, jen co tyto obešly neproniknutelnou Maginotovu linii, A.H. se dostal ze severoafrického vězeňského tábora do Lisabonu. Za dveřmi bylo Španělsko, hemžící se Gesta- páky. Werichovi a moji američtí přátelé — aby se to nepletlo, ti z nich kdo byli ctění a vážení kapitalisté — okamžitě pochopili v jakém akutním nebezpečí náš přítel je. Paní Werichová, aniž by se poradila se svým mužem či se mnou, napsala o Hoffmeisterově situaci Eleanoře Rooseveltové. Když se nám s tím svěřila, vysmáli jsme se její naivitě, že doufá v odpověď. Paní Rooseveltové však okamžitě zareagovala — a kdo se smál naposled byla Zdenka W. Výbor presidenta Roosevelta pro pomoc uprchlíkům zařídil visa pro Hoffmeistera a několik jiných českých a slovenských umělců a spisovatelů, kteří byli v podobné situaci. Naši bohatí a ctění přátelé financovali jejich transport do New Yorku.“ Výslech trval čtyři hodiny. Když se Inspektor podíval na hodinky a zhurta skončil, ustrnul jsem nad tím, že A.H. se stal hlavní postavou v temné surrealistické frašce, kterou bezbarvý muž s mou účastí inscenoval. Oznámil mi řízně, že své otázky skončí nazítří a že do té doby setrvám ve vazbě. Ihned jsem protestoval proti linii, kterou se výslech bral. Řekl jsem, že na řadu okolností, které pokládám pro svůj „případ“ za významné, vůbec nepřišla řeč. „Dám vám ráno příležitost učinit dodatečné prohlášení ** , řekl Inspektor a popřál mi zdvořile dobrou noc. 534 [pageend154]OBHLÍDKA SOUDOBÉHO KULTURNÍHO ŽIVOTA V NĚMECKU Po plodných létech v oblasti německé literatury a dramatu přichází ted doba, kdy se západoněmecká literární scéna začíná dostávat do situace, která by se dala označit (samozřejmě s notnou dávkou přehánění) jako „pochod od beletrie a lyriky k literární politice“. Stačí prolistovat dva tři poslední ročníky hlavních kulturních časopisů, abychom zjistili, že skutečné novinky vlastně chybějí. Čím je to způsobeno ? Nezdá se, že všeobecný příklon doleva německé inteligence, samozřejmě hlavně její střední a nejmladší generace, je jedinou příčinou. Tím víc se začíná dařit odborné literatuře, ale také pamětem, esejím (v Německu něco dost neobvyklého) a „literatuře o literatuře“, to znamená svazkům literárních kritik, analýz, historizujících úvah. O německých spisovatelích se tea veřejnost dovídá méně jako o autorech nových knih, daleko spíš se mluví o jejich politické úloze. Nedávno založený Svaz německých spisovatelů tíhne hodně doleva a český čtenář se s údivem dovídá, že při jeho založení se němečtí spisovatelé zčásti inspirovali podobnými svazy spisovatelů v komunistických zemích, zejména také v Československu (ovšem předhusákovském). Konzervativnější spisovatelé dali najevo svou nelibost tím, že si v Bavorsku (kde jinde ?) založili ... konkurenční svaz spisovatelů. S dojemnou pýchou novopečený levý svaz spisovatelů poukazuje na snahu východoevropských spisovatelských svazů navázat „organizační“ a „tvůrčí“ styky s německými „kolegy“. Velká jména německé literatury současnosti, jako nositel Nobelovy ceny Heinrich Bóll nebo Gúnther Grass, se stávají spíš výrazem podpory nové „východní politiky“ kancléře Brandta než autory nových děl. Opozice je také označuje za skorokomunisty, zatímco sovětský tisk v nich vidí „svedený“ nástroj protisovětského Štvaní (to proto, že — protestují proti perzekuci sovětských intelektuálů a připomínají smutný úděl Československa.) Z mladých autorů velmi plodný zůstává Peter Handke, který zaujal zvláště svou knihou s provokativním názvem Jsem obyvatel věše %e slonoviny. Protože však je už dostatečně známa jeho snaha vyprovokovat určité kruhy literární kritiky, stává se každá jeho nová kniha nebo divadelní hra začátkem stereotypního procesu : fanatičtí přívrženci jsou nadšeni, kritikové, kteří se měli dopálit, se dopálí a vše zůstane při starém. Nezdá se, že by širší masy čtenářů byly tímto zautomatizovaným divadlem nějak vzrušovány. To proto, že masy Němců jsou zřejmě stále ještě „po kulturní stránce rozvojová země“, jak nedávno napsal týdeník Die Zeit: čte se málo a vkus je velmi konservativní. To Jiří Voskovec : Stín svobody. ($3.70 členská cena Klubu čtenářů, $4.70 pro nečleny Klubu) Připravuje nakladatelství 68 PUBLISHERS TORONTO, Box 695, Postál Station „A“ Toronto, Ont. M5W 1G2, Kanada. 535 [pageend155]stále víc zjištují nakladatelé a tak je zřejmý rychlý útěk od beletrie (o poesii ani nemluvě) k odborné literatuře. Je samozřejmé, že knihy Bólla, Grasse (zvláště jeho kniha Z deníku hlemýždě) a několika dalších německy píšících autorů jdou stále velmi dobře na odbyt, stejně jako některá přeložená díla. Ale nová jména se skoro neobjevují — „udělat“ nového autora je velmi obtížné (a nákladné). Někteří autoři ostatně jakoby sami rezignovali a píší to, po čem je sháňka. Max Frisch vydal svůj druhý Deník, tentokrát za léta 1966-1971 a Helmut Heissenbůttel napsal knihu O tradici moderny. I známý dramatik Rolf Hochhuth překvapil, i když jinak : místo další očekávané hry s příchutí politického skandálu přišel v roce 1972 s komedií Porodní asistentka. Zdá se, že s touto komedií nebude mít takový úspěch, jako se svými provokativními hrami v minulosti. Z překladové literatury zaujal ovšem Solženicynův román Srpen 1914, přičemž k jeho popularitě nesporně přispěla dodatečná reklama při soudním sporu mezi dvěma nakladatelstvími o tom, které z nich má knihu vydat. Vůbec se zdá, že Rusko a vše ruské se stalo v poslední době miláčkem německé veřejnosti. Jeden za druhým vycházejí překlady z ruské a sovětské literatury, prudce stoupá počet německých turistů do SSSR, v několika posledních létech se zdvojnásobil počet studentů ruštiny na vysokých školách, pije se ruská vodka, sovětské šampaňské a koňak, hrají se uslzené ruské písně a Ivan Rebroff, německý zpěvák ruského původu, vystupuje ve fantastickém „ruském“ kroji před plnými sály a zpívá dumky za doprovodu balalajky. Od levicových studentů po účastníky Hitlerova tažení do Ruska, všechno se dalo na ruskou módu. A tak ani nepřekvapuje, že zvláštní úspěch mají takové knihy jako Afy a Dostojevskij (přispěli Bóll, Lenz, Malraux, Nossack a Sperber), ale také např. kniha Německo a SSSR — od konfrontace ke kooperaci?. Časopisy věnovaly ostatně v roce 1972 hodně pozornosti výročí smlouvy v Rapallu. Otázka je, zda po nedávném přistoupení SSSR k mezinárodní konvenci o autorských právech bude dosavadní trend ve vydávání překladů ze sovětské literatury pokračovat — vydavatelé musí opatrně kalkulovat. Některá nakladatelství se stále víc orientují jak z ideových, tak i finančních (to spíš) důvodů na studenty universit, kterých je čím dál tím víc, mají stále víc peněz a jsou stále (zdá se) levicovější. Pro ně se vydávají taková veledíla, jako Marxisticko-leninský slovník filosofie u Rowohlta nebo práce „autorského kolektivu socialistických literárních vědců“ ze západního Berlína Ke vztahu ekonomie, politiky a literatury v třídním boji. Jistě není třeba zdůrazňovat, že tato díla jsou pranýřována na Východě jako pseudomarxistická. Patří k realitám dnešního Německa, že se s rozdělením země stále víc počítá jako s trvalým faktem, zvláště po smlouvě NSR-NDR. To také vysvětluje zájem o literaturu v NDR, jak se projevuje v několika odborných pracích, zejména v knize Fritze J. Raddatze Tradice a tendence — materiály o literatuře NDR. Přitom se však skoro žádná díla východoněmeckých autorů nevydávají — stěží by se hledali čtenáři. Karel Klatovský 536 [pageend156]... A VE FRANCII Literární dění zůstalo v uplynulém roce, alespoň pokud jde o nejpodnětnější část knižní produkce, podřízeno dominantám, které je určují už delší dobu. Ideologickou osou tvůrčího i teoretického novátorství je tu i dnes, pět let po Květnu 1968, myšlenka radikální společenské proměny, revoluce, chápané ovšem, v souladu s „levičáckým“ charakterem současného revolučního hnutí Jako simultánní transformace života ve všech oblastech (ne tedy jenom v ekonomické). Kromě „politiky“ v klasickém slova smyslu jsou ve středu zájmu dnešních revolučních intelektuálů zejména otázky šílenství a erotismu, dvou lidských projevů v nichž se zvlášt příkladně manifestuje jak touha člověka po svobodě a plném životě, tak represe se kterou se setkává. To vede v poslední době mj. i k nebývalému zájmu o psychoanalysu, stejně jako k prudkému rozvoji psychoanalysy samé. Jako jinde na světě, utváří se i ve Francii nová, radikální analytická „škola“ — zde převážně teoretická — uvádějící v pochybnost nejenom tradiční koncepce šílenství, perverse a normy, ale také — a především — sociální roli samotných lékařů, psychoanalytiků či psychiatrů, kteří tyto koncepce aplikují v praxi. Kromě nových i starších radikálů světové psychoanalysy (Reich) či „anti-psychíatrie“ (Laing, Cooper) je jedním z „idolů“ — a významných předchůdců — této školy i domácí Jacques Lacan, jehož originalita spočívá v tom, že obrátil analytikův zájem od pacientova „bludu“ na jazyk v němž je ne snad jenom vyjadřován, ale taky přímo myšlen. Jednou z nejvýznamnějších novinek uplynulé sezóny je tak bezesporu kniha Les quatre concepts fondamentaux de la psychanalyse (éd. Seuil), první — i když pořadím v sérii až jedenáctý — z dvaceti svazků, do nichž je předběžně rozvrženo knižní vydání Lacanových seminářů na pařížské Ecole normále supérieure. Do oblasti psychoanalysy — přesněji řečeno její kritiky — konečně spadá i snad vůbec nej důležitější teoretická novinka roku, L’Anti-Oedipe G. Deleuze a F. Guattariho (éd. de Minuit), kde se autoři pokusili o nový systematický výklad nevědomí jak v jeho vnitřních mechanismech (člověk je tu označován za „toužící stroj“) tak — a zejména — v jejich společenském fungování (kniha — k níž se Svédect-ví vrátí zvláštní recenzí — nese příznačný podtitul „Kapitalismus a schizofrenie“). Jednou ze základen soudobého radikálního myšlení — at se to přiznává nebo ne — je idologický program surrealismu, hnutí, které vůbec první důsledně definovalo revoluci jako „totální osvobození člověka“. Surrealismu se tak dnes, padesát let od jeho vzniku, vlastně poprvé dostává všeobecné pozornosti a odpovídajícího uznání. V oblasti knižních publikací přinesla tato situace, kromě řady reedic („rehabilitujících“ i méně známé autory, jako P. Unik či G. Limbour), také několik původních titulů, at už memoárových (jako Thirionovi Révohitionnaires sans révolution, o nichž jsme psali v posledním čísle) antologických (Ch. Bussy : Anthologie du surréalisme en Belgique, éd. Gallimard; J. Vovelle : Le surréalisme en Belgique, André de Rache éd.) nebo teoretických (M.-C. Banquart : Paris des surréalistes, éd. Seghers). K surrealismu se tak či onak váže i několik nejpozoruhodnějších titulů nové poesie. Autoři některých z nich se přímo účastnili aktivity Bretonovy skupiny : Joyce Mansourová, která wdala u Gallimarda básnické prózy Histoires novic es, Ghérasim Luca, jenž v nové sbírce Le chant de la carpe (éd. Le Soleil noir) pokračuje ve svých magických hrách s hlubinnou sémantikou slov, a do třetice i neudolatelný Jacques Prévert, jehož poslední kniha Choses et autres (Gallimard), stejně neakademická jako předchozí, je volnou montáží fragmentárních postřehů a improvisací „ze zápisníku“. Trvale znepokojivý Henri Michaux sem spadá přinejmenším tématickou orientací svých jedinečných 537 [pageend157]„experimentů“; kromě nových vášní (Moments) vydal ostatně loni u Gallimarda i knihu věnovanou výlučně snu a snění (Fafons ďendormi, fctfons ďéveillé'). Poesie „francouzského Ginsberga“ Clauda Pélier je zase surrealistická — jako beatnická poesie vůbec — hlavně svým automatickým charakterem a svým opojením z obrazu : těsně za sebou vyšly starší sbírka Jukehoxes a novější Tatouages mentholés et cartouches ďAube, obě v nakladatelství 10/18. — Objevují se posléze i první seriosní pokusy o kritiku surrealismu, resp. o jeho zpětné „přehnodnocení“ právě nej radikálnějšími soudobými programy, k jejichž utváření sám tak významně přispěl. Nejsoustavněji se v poslední době takové kritice věnovali autoři kolem časopisu „Tel Quei“, mimo jiné na speciálních kolokviích o A. Artaudovi a G. Batailleovi, uveřejněných vzápětí i v knižní podobě (Artaud, Bataille, éd. 10/18). Zajímavá je také kniha L’oei.1 du psychanalyste (éd. Payot) jejíž autor, dr. R. Held, se pokusil podrobit surrealismus jakési „skupinové psychoanalyse“, zejména na základě děl surrealistických malířů. I když kritika surrealismu skupinou „Tel Quel“ není právě nejpřesvědčivější a — kromě toho že se místy nepříjemně shoduje s předpotopní kritikou ždanovovskou — působí většinou jen jako vypočítavý pokus přenést něco z přitažlivosti surrealismu i na nepříliš záživné tel-quelistické analysy, metodologickou osou radikální kritiky zůstává ve Francii jednoznačně strukturalismus, jehož je tel-quelismus jednou — „maoistickou“ — odnoží. Jenom poslední doba přinesla nejméně tři významné analysy strukturalistické orientace : L’enseignement de la peinture tel-quelisty M. Pley- neta, sporný ale podnětný pokus o zcela nový pohled na historii moderního výtvarného umění, Les langues totalitaires jejichž autor, Jean-Pierre Faye, podrobně zkoumá jazykové „fungování“ totalitních ideologií, a konečně Le Plaisir du texte Rolanda Barthesa, jednoho ze žijících ,,klasiků“ soudobého strukturalismu, který napsal — ve strukturalistickém kontextu vlastně kacířskou — apotheosu literárního „textu“ jako zdroje slasti. Ke strukturalismu (tel-quelistického ražení) se přímo vážou i dvě významné „beletristické“ novinky, které jsou zřejmě, když už nic jiného, dosud nej důslednějšími pokusy o tvůrčí aplikaci některých jeho tezí : Le mécrit básníka Denise Roche a H prozaika Philippa Sollerse. (S výjimkou Fayeovy, knihy, vydané nakladatelstvím Hermann, vyšly všechny tyto svazky v nakladatelství Seuil.) K nesporným „událostem“ uplynulé sezóny patří i některé ediční počiny které se sice zdánlivě vztahují spíš k literární historii, ve skutečnosti však mají v dnešní situaci — a vlastně právě až v ní — zcela klíčový význam. Jedná se zejména o další dva díly (5. a 6.) Sebraných spisů Georgese Bataille (éd. Gallímard), shrnující všechny texty, vydané i nevydané, patřící k souboru „Somme athologique“ — a pak o úvodní svazek vůbec prvního vydání ,,Sešitů“ Paul Valéryho (Cahiers I, Pléiade), jedinečného zápisníku nad nímž autor po léta trávil všechna svá rána a který se mnohým jeví, přes svůj „soukromý“ charakter, jako jediné pravé Valéryho dílo. Zmiňme se i o knize F. Caradeca Vie de Rayntond Roussel (J.-J. Pauvert éd.), dosud nej úplnějším životopisu fascinujícího“ literárního podivína“ z počátku století, o němž se čím dál tím víc mluví jako o jednom z největších moderních autorů. Tato poznámka se bohužel nemůže obejít ani bez zmínky o francouzské cenzuře. Řádění této ostudné instituce je ve Francii nejenom nezanedbatelné, ale stává se dokonce v poslední době, v souvislosti s politickým neklidem v zemi, stále systematičtěj ší, zejména právě v ediční oblasti : pod klasickou záminkou boje proti pornografii a ,,mravní korupci“ se tu ve skutečnosti vede promyšlená „očistná“ kampaň, mířící k likvidaci všech malých vydavatelství, jejichž prostřednictvím přichází ke slovu non- konformní myšlení. Tomáš Sýs (Paříž) 538 [pageend158]K ČEMU BÁSNIČKY, ANEB TROCHU O KARLU KRYLOVI Erazim Kohák (Boston University) Kniška Karla Kryla, je přes rok stará. To nestačí ani k nesmrtelnosti, ani k zapomenutí, jen k tomu, aby se o ní dalo psát. Odpadl stud, nenastoupila rutina. Ale jak psát o básníkovi ? Básník, na rozdíl od spisovatele, vyzývá k mlčení. Rok nad Kniskou nezanechává pochyby : Karel Kryl, maskovaný jako písničkář, je básník. Filosofie od Platóna po Heideggera si klade otázku, „Wozu Dichter?“ „K čemu básník?“ To aleje otázka z hlediska výrobce. Protože jsem spotřebitel, čtenář básní a ne básník, spokojím se s docela zřejmou odpovědí : básník je k tomu, aby psal básničky. Kladu si spotřebitelskou otázku : k čemu básničky ? Redaktoři, jako pracovníci distribuční sítě mezi výrobcem-básníkem a spot- řebitelem-čtenářem, občas podléhají domění, že básničky jsou k tomu, aby byla bezplatná prémie pro odběratele nebo aby se vyplnil sloupek v novinách. To snad někdy je, proč se básně tisknou. {Kniška vyšla jako prémie pro odběratele Indexu.) Ale to není, proč se básně píší a hlavně to není, proč se básně čtou. Totiž básničky se nejen píší a tisknou, ale také čtou. Otenář si je vystřihuje z novin, zakládá je do notesu, bezplatný prémiový svazek, na rozdíl od zaplaceného románu, nezařazuje po přečtení do knihovny, ale nechává na stole nebo u postele k nahlédnutí. Na pryčnách koncentráků a na ložích válečných a vězeňských, kde násilí umlčuje múzy, se dál recitují básničky zpaměti. Když jde do tuhého, obejdeme se bez novin, bez časopisů, ale bez básniček ne. Užívám slovo „básničky“ úmyslně, abych zdůraznil spotřebitelské stanovisko. Nejde mi o význam básníkova tvůrčího aktu, ale o význam poesie jako něčeho, co se čte. Nesnižuji tím poesii, jen respektuji její intimitu. Dlouho jsem prožíval Divišovu Thanateu, báseň srpna, báseň konce jedné životní epochy. Ale když se mě tehdy kamarád zeptal, co dělá Diviš, nezmohl jsem se na jinou odpověd než „no, napsal takovou básničku ... “. Kdybych řekl víc, zrazoval bych intimitu. Za základ poesie považuji především tu intimitu, o kterou nás připravila vulgárnost třiceti let bez lásky a studu. Nemyslím, že přeháním : duševní hloubka, která z lidského automatu vytváří člověka, vyžaduje především schopnost intensivně intimního prožitku. Stejný důraz na oba pojmy : intimita kterou člověk neprožívá, rychle odumírá v uzavření čisté subjektivity. Ale prožitek, který není intimní, není schopen hloubky. Zůstává na povrchu, který popisují behaviorističtí psychologové od Pavlova po Skinnera cyklem stimulu a reakce. Nechává člověka bez duše. 539 [pageend159]Akt lásky je nejlepší metafora poezie. Ne náhodou. Láska, kterou sice v duši nosíme, ale nijak neprožíváme, která nijak neovlivňuje běh života, je se vším slučitelná a ničemu se nepříčí, jako by neexistovala. Láska vyžaduje prožitek. Ale stejně vyžaduje intimitu. V lásce se člověk obnažuje až po duši — a když obnaženou duši nestřeží přísná intimita, duše větrá a vysychá, zevšedňuje. Dnes nám to může připadat jako iluze dávno ztracené nevinosti. Nás zevšednila doba, která lásku nahrazovala nadšením na povel a intimitu zatracovala jako nebezpečný „kolektiv ve dvou.“ Stáhli jsme se do neprožité intimity vlastního nitra, nebo jsme si vykupovali možnost veřejného života obcováním s převelikou špatností, která od nás vyžadovala zapření našeho nejvlastnějšího já, vy lhanou víru, vy lhané city, život na povrchu. Odráží se to v mikrokosmu lásky v životě i literatuře. Chápeme frigidní oduševnělost Emóke a bezduché milování náhodných setkání, nechápeme milující ženu nebo muže. Máme pro to ovšem tisíc dobrých důvodů a tisíc opravdu platných omluv. Nikdo nám to nemůže mít za zlé. Ale to nic nemění na následcích. Redukce na povrchnost představuje základní vítězství doby nad námi : povrch mohou nejen popsat Pavlov a Skinner, ale také mohou kontrolovat orgány StB—a neprožitá hloubka neplatí. Je možné, že doba nad námi ztratí moc teprve až se zas naučíme milovat : lásku prožívat s plnou hloubkou intimity a úcty, intimitu prožívat a nejen o ní snít. To dnes považuji za stěžejní význam a úkol poezie. Báseň ukazuje na hloubku ve které je cena a smysl každodennosti, a opačně : poskytuje intimitě dimenzi skutečnosti, která nezevšedňuje. Proto básně čteme a potřebujeme číst. V básni je základní životní syntéze intimního prožitku. Proto také považuji Karla Kryla za básníka. Je to básník, který intimitu básnictví žárlivě střeží. Maskuje ji písničkami, postojem, okázalou anti- poetičností. Poezie musí bránit intimitu. Ale musí ji i prožívat a vyjadřovat, a tím se vystavuje jak kritice tak filosofii. Kryl vnáší básnické propojení intimity a prožitku do čtyř momentů našeho života. Na první prolistování se zdá, že tu jde o čtyři epochy našich nedávných dějin, nebo o čtyři stadia Krylova básnického zrání. Není to tak docela nepřesné, i když některé básně psal Kryl v jiném časovém údobí než do kterého tématicky spadají. (Báseň „Buffalo Bili“ se zmínkou o Cierné pri Cope je z roku 1962, „Kain IX.“ z roku 1972.) Dominantní motiv našeho života se od umrtvení padesátých let citelně měnil. Mlčením nejprve prorážel prostě život; v první polovině šedesátých let bylo snad nej důležitější uvědomění, že vzdor všemu ještě žijeme. V posledních letech Novotného se tón měnil. Z perspektivy nového života se samozřejmosti padesátých let — války, soudní frašky, žaláře s hesly o radostném žití a lži pod heslem o pravdě — jevily neúnosně absurdní. Jako v obrození XIX. století, jen ve zkrácených termínech, se z obrody života zrodil protest proti zabíjení. Po 21. 8. 1968 se z protestu zrodil vzdor. Ten umlčela normalizace — a ze vzdoru dnes zase jdeme do sebe. 540 [pageend160]Kryl prožívá intenzivně celý cyklus, ale nevidí v něm „ducha doby“, ale odvěké náměty lidského žití. Obrození, protest, vzdor, sebezpytování jsou pro něj dimense každého údobí, i když někdy jeden motiv převládá. První námět, obrození, automaticky slučujeme s érou Šlitra a Suchého, kdy jsme se zase učili smát a žít. V Knížce jej zastupuje řada básní s dívčími jmény v titulech — „Zpívání pro Miss Blanche“, „Píseň pro Zuzanu,“ „Monika“ a další. „Potkal jsem svou tchýni“ je vysloveně šlitrovská písnička, „Píseň pro blbouna nejapnýho“ paroduje Suchého zpěváckou interpretaci a „Píseň na objednávku“ naráží na zpěváka, kterému Pán Bůh sám dal zlatý hlas výměnou za poslední špetku inteligence. Krylovo zpracování se vyznačuje tím, co odlišuje básníka od písničkáře. Kryl se dovede smát, ale smích nevykupuje přehlížením smutku nebo suspenzí soucitu. Na samém začátku knihy, v básni „Kostelní věž“, naráží čtenář pod smíchem na hloubku sedřelosti, soucitu a něhy. Zachycuje je báseň „Slečna Periferie“ : ,, ... ulice plakala z děravých okapů / blátěné slzy / aby si zaběhlá psiska / mohla umít nohy.“ A dál: ,, ... sedla si se mnou před kostel / a poslouchala vlaky / a stařeny o holích / o berlích / o velikonočních nedělích hovořící o Zmrtvýchvstání.“ Zatím co ve většině tvorby toho období se opakuje námět milování, v Krylových básních vystupuje námět pohádky. Kryl se s ním mazlí (báseň „Nevidomá dívka“!); čiší z něho nekonečná touha po pohádce a po lásce. Je to touha trpká vědomím, že často je to jiné : „Vídám Ji vracet se z půlnočních dýchánků / Jeho zas v hospodě u sklenky režné / Před lidmi dále si říkají — Milánku — / Proč vám to říkám? Vždyt je to tak běžné ... “ („Romeo a Julie“). Je hořká odporem : „Strašidla zblblá od nudy se po kavárnách plouží / Parfémované obludy / v tanečním rytmu krouží („Přeludium“). Ale není o nic méně jasná : „Ten dopis poslední ... / Nad jeho Kopií / tiše se opiji / to aby netušila / že mi byla / vším“ („Kateřina“). Kryl chápe, že obrození není jen otázkou petřejšího kulturního a osobního života. Podstatou obrození v jeho básních je ten nesmělý, váhavý, nadějný pokus po zklamání zase věřit na lásku, na ideál, na čistotu. Kryl se vymyká době protože slovo láska nestotožňuje se slovem sex. Je romantik v době, kdy romantika už není snadná a laciná, kdy vyžaduje úžasnou odvahu. Jeho básně staví obrození do nové perspektivy jako údobí, kdy jsme se nesměle učili zas věřit na lásku. Krylovy údajné „protest-songy“ si zachovávají stejnou básnickou odlišnost od západních protest-songů a domácích imitací. Protest-songy na západě, jak je popularizovala na př. Joan Baezová, se vyznačují naprostou povrchností (na př. „Je to ve větru“ („Blowin in the wind“) „Proč nezakážete válku? Proč nepovolíte svobodu?“). Společenská problematika se redukuje prostoduše na to, že dospělí se nejsou ochotní řídit idealismem mladých. 541 [pageend161]Krylovo pochopení je daleko hlubší : nestaví proti sobě dospělé a mladé, ale pózu a opravdivost života — „Kašlu vám na fángle! Já jsem chtěl kněze.“ („Neznámý vojín“.) I válku předkládá Kryl jako tragický osobní prožitek („Pušky a děla,“ „Lásko“, „Pieta“ a další.) Jeho protest není trucování —je to výkřik básníka, který chápe i intimitu zla v člověku a hrozí se nad ní. Výkřik člověka-poutníka : „Cesta je zlá, jak bič, jak pouliční dáma, / Má v ruce štítky, v pasu staniol / a z očí chtíč jí plá, když háže do neznáma / dva křehké snítky rudých gladiol ... “ („Cesta je prach“). A z „Žalmu 71“ : „Nebe je růžové / po cestě křížové / snad konečně spočinem / jak pšenice v klásku / Spočinem bez hněvu / přirostlí ke dřevu / vždyt nejtěžším zločinem / je hlásati lásku.“ Je to protest proti světu na ruby. Podnětem k proměně protestu na vzdor je historická událost, 21.8.1968. Ale jen podnětem : podstatou je uvědomění, že protest se nemůže spokojit s výkřikem. Musí se stát nesmiřitelným „ne!“ Patří báseň „Jeřabiny“ k protestu nebo vzdoru ? Nevím, prolínají se v ní všechny náměty, ale stejně bohatá báseň „Bratři z krve Kaisovy“ už končí výkřikem „Nikogda něza- buděm!“. K trojicí básní vzdoru patří i „Bratříčku, zavírej vrátka ... “ která Kryla proslavila (a vyprovokovala zákaz české hit-parade Houpačky.) „V zelené zahradě / slyšel jsem trávu / Mluvila o zradě / o pěstním právu / Mluvila o mužích / s tvářemi šelem / mluvila o růžích / nad dívčím čelem / jež křičely na lidi / Pamatuj I“ („Ruská ruleta“). „Na stěně mříž / znamení doby / Děsím se obrázků / děsím se šachu / Zbyl jenom kříž / zůstaly skoby / A myšlenka na lásku / v zajetí strachu ... “ („Znamení doby“). Krylovy básně na první dva náměty stačilo ještě jen zpívat. Básně vzdoru a sebezpytování potřebujeme číst, ne abychom si uvědomili, co „chce básník říci“, ale co se s námi děje. Proniká v nich na povrch umlčený, promlčený zážitek. Básně Karla Kryla představují neúprosnou konfrontaci s realitou, bez úniku, bez polehčujícího kompromisu. Ale svou nekompromisností nad ní vítězí. Všemu se dívají do tváře, nezbývá nic, o čem musíme mlčet, čeho se musíme bát. Kryl nám předkládá nekompromisně, co prožíváme, a přitom klade nám i sobě daleko náročnější úkol: rozlišit v tom co prožíváme to, co bychom mohli prožívat. To dnes snad ze všeho nejvíc potřebujeme. Léta jsme se zbavovali pocitu viny sebeopovrhováním. Zvykli jsme si na představu sebe samých jako Švejků, patetických lidiček se zkřivenou páteří kteří se zdviženou pěstí a dojemnou slzou v oku se podřizují zlu. Říkali jsme si, že nám to nikdo nemůže mít za zlé —jsme malí, máme těžký úděl, a takoví už jsme... . Snad jsme tu představu o sobě potřebovali k přežití, ale dnes máme jinou potřebu : nalézt zas duši. Potřebujeme si uvědomit, že at jsme takoví byli nebo ne, takoví být nemusíme. Nemusíme žít v rozpolcení mezi neprožitou intimitou velkých ideálů a ubohým, manipulovaným povrchem. Jsme schopní plného života, tu potřebu a schopnost ale musíme v sobě najít. 542 [pageend162]knihy Milan Kundera : * La vie est ailleurs. Z češtiny přeložil F. Kerel. Galii m ar d, Paříž 1973. Krutá ironie osudu byla námětem prvního románu Milana Kunděry Žert, jehož hrdina zaplatil několika lety života nevinný studentský vtip — slovní hříčku, jež byla vyřčena, aby vzbudila obdiv děvčete a omylem považována za politické krédo. Stejně tak málo je autorovým politickým krédem název jeho druhého románu, Život je jinde, i když mnoho vnějších okolností, ve službách podobné ironie osudu a obdobné politické mašinérie se spojilo, aby vzbudilo takový dojem. Román, který Kundera dokončil už na jaře 1969, nesměl nikdy doma vyjít; a tak se stalo, že tuto knihu, kterou francouzská kritika označuje za ,,nejsilnější dílo literárního roku“, si český čtenář může přečíst jen francouzský. Milan Kundera nesmí už přednášet na FÁMU a jeho knihy jsou na českém indexu v době, kdy jeho Žert má velký úspěch v anglickém a německém překladu a je švédskou kritikou prohlašován za nejvýznamnější politický román posledního desetiletí. Ve Francii se Život je jinde hned po vyjití dostal mezi 10 nejúspěšnějších knih týdne a byl odměněn cenou Medici za nejlepší přeložený román 1973. Není zcela autorovou vinou, že se název jeho románu dostává do širších souvislosti. Inspirace k němu přišla za zcela jiných okolností : při pařížských studentských bouřích 1968 bylo to jedno z hesel, napsaných na zdech Sorbonny. Asociace k studentskému radikalismu a revolučnímu nadšení vlastního mládí byla nasnadě. Revolta proti státu quo, konflikt mezi mládím a světem dospělých má mnoho společného v různých generacích a rodí často básníky a revolucionáře. V Kunderově knize je čtenář neustále na tuto kontinuitu a tyto paralely upozorňován. Přesto však, jak Čtenář Kunderových Směšných lásek a Žertu snadno pochopí, je Život je jinde všechno jiné, než heroizující oslava mládí a revoluce. Na první pohled je to komorně pojatý příběh poněkud neurotického chlapce, vyrůstajícího v silně neurotické rodině a době. Jaromilova neuróza je ovlivněna dominantní rolí matky, která v něm vidí střed svých ambicí a náhradu za svůj nezdařený manželský život. Neustálá oscilace mezi pocitem vlastní nadřazenosti a vyřazenosti ze světa ostatních mladých lidí vede Jaromila k tomu, že si vytváří vlastní svět, svět nejdříve básnické a později revoluční fantazie. Nejdříve poezie a potom revoluce se mu stává kompenzací jeho vlastních pubertálních komplexů a zdrojem pocitu důležitosti a dospělosti. Ale stejně jako v Žertu, i tady zasáhne do života hrdinů doba a změní frašku v tragedii a revolucionáře v udavače. Jaromilovo rozhodnutí udat bratra jeho dívky je možná diktováno náhodou, chorobnou žárlivostí, snahou zavděčit se příteli, který pracuje u StB; snad je to jen opojení vlastní mocí či pocit sounáležitosti s revolučním kolektivem. Tak či onak jsou následky pro okolí tragické a velmi reálné — v naprostém nepoměru s iracionálností a malicherností podnětu. 543 11 [pageend163]Intimní příběh dospívání se nepozorovatelně mění v krvavě pravdivý, brilantně vtipný a hluboce pesimistický obraz doby, která dodává lidským neurózám hrozivých podob a následků. Kunderův realismus je mnohovrstevný, a stejně jako v Žertu, komposice románu postupně destruuje každou snahu o jednoznačný výklad a nutí čtenáře, aby si kladl bezpočet otázek : Je Jaromilův osud osudem básníka a revolucionáře, nebo jen jeho parodií ? „Jsme v Čechách, kde sláva výstřelu se často mísí s výsměchem kopanců. A přece, máme se vysmívat Jaromilovi za to, že není než parodií Lermontova ? Máme se vysmívat malíři, protože imitoval André Bretona svým koženým kabátem a vlčákem ? Nebyl André Breton sám imitací něčeho vznešeného, čemu se chtěl podobat ? Není parodie věčným osudem Člověka?“ (str. 378), ptá se autor sám. Je Jaromil obětí doby, nebo je naopak doba obětí Jaromilů ? Jsou Jaromil a jeho matka karikaturou českého maloměštáctví, které se i s velkou dobou poměrně lehce vyrovná tím, že ji přistřihne na svůj formát ? Je to analýza revoluční doby, která je dovedena až k prvočinitelům : velice osobním a revolučním ideálům vzdáleným pohnutkám jedinců, kteří ji pozvolna proměňují v parodii ? Každý čtenář si může hledat své otázky a odpovědi. Jedno je jisté : spolu s Žertem je Život je jinde jedním z umělecky nejvýznamnějších a nejpravdivějších svědectví o Československu v poúnorové době, i když současně také něčím víc. Francouzská kritička Dominique Femandez nazvala svou recenzi v týdeníku Express „Další K z Prahy“ a tím vyjádřila, jak vysoce si cení Kunderova díla a s jakým zájmem všichni očekávají třetí román cyklu, ke kterému patří Žert a Život je jinde a který brzy vyjde v nakladatelství Gallimard. Malichernost režimu se projevila i při této příležitosti : Kunderovi nebyl dovolen výjezd do Paříže ani když román vyšel, ani když mu byla udělena literární cena, jedno z největších literárních vyznamenání ve Francii, zaručující dílu statisícový náklad. To všechno právě v době, kdy Gustáv Husák (v rozhovoru s dopisovatelem Reutera) výslovně zdůraznil, že u nás v Československu „navazujeme na nejlepší kulturní hodnoty... a pečujeme o to, aby byly široce přístupné a sloužily ke kulturnímu obohacení všeho našeho lidu.“ Ukázku z románu viz na str. 513. H. K. Arnošt Lustig : * Miláček. 68 Publishers Toronto, 1973 * *Ulice ztracených. Index, Kolín, 1973 * „Napadlo ho, čím a jak kdo asi svoje příběhy zaplatil,“ píše A. Lustig o hrdinovi povídky „Velká bílá cesta“. Podobné myšlence se neubrání ani čtenář, kterému se v tomto roce dostaly do rukou dvě Lustigovy knihy. V nakladatelství 68 Publishers Toronto vyšel jeho román z izraelsko-arabské války 1948 Miláček a v Indexu soubor jeho posledních próz pod názvem Ulice ztracených. Obě knihy mají v sobě autobiografické prvky, ale to není tak podstatné jako čtenářova sugestivní jistota, že všechny Lustigovy příběhy a postavy jsou podloženy hlubokým, traumatickým osobním zážitkem. Bylo mu třináct let, když Hitler okupoval Československo, patnáct, když musel opustit školu a jít do učení, šestnáct, když odjížděl do Terezína. Osvětim, Buchenwald a transport smrti, z něhož se mu podařilo utéci, daly mu poznat lidskou povahu hlouběji, než to většina lidí dokáže za celý život. Stejně tak, jako zázračně unikl smrti, našel v sobě i dost síly k tomu, aby ze svých zážitků načerpal hlubokou životní moudrost, prostou falešných iluzí o lidech, naplněnou humanismem a tradičním židovským smyslem pro humor. Vrací se k nim ve 544 [pageend164]všech svých knihách, ne však s drastickým realismem, ale spíše s ostychem člověka, který přežil, a který si uvědomuje, že i ti, kdo posílali lidi do plynových komor, byli lidé. Žijí mezi námi — a možná i v nás, v podobě lhostejnosti k osudům druhých. V posledních dvou knihách si znovu uvědomujeme, že „minulost nebyla žádné zhasnuté hlediště, odkud mohou po představení všichni odejít.“ {Miláček, str. 134) Román Miláček je jen na první pohled milostný příběh Dannyho, který, stejně jako Lustig sám, přijel v roce 1948 jako novinář sledovat izraelsko-arabskou válku, a izraelské dívky Magdy. I v nej intimnějších chvílích jejich života je neustále přítomna minulost, která je formovala a proti jejich vůli ovlivňuje jejich vztah, i když o ní většinou nemohou nebo nechtějí mluvit. Ještě bezprostředněji zasahuje do jejich vztahu přítomnost, válka a boj o existenci Izraele jako státu, protože to je tvrdá realita jejich, především Magdina života. Stejně tak jako minulost i válka je zároveň spojuje i rozděluje : pro Magdu je Izrael jedinou možnou životní alternativou, patří mezi ty, kteří sem přišli : „Žít, umřít, dobrá — chcípnout třeba už zády k poslední zdi, protože dál už nic není, ale ne jako psi.“ (Str. 126.) Pro Dannyho je to naopak místo, odkud se vrátí domů. „Tady mi snad nejvíc vadí, že tu není člověk ani doma, ani cizinec. Nechci ti lhát. Cizinec tu nejsem, poněvadž máme po tolika pohromách a nadějích fůru společného, i když si nerozumíme. A doma proto ne, že se tu člověk nenarodil.“ (Str. 103.) Dannyho poměr k Izraeli je v mnohém poměr autora samotného : rozumí dokonale motivům, pro které sem lidé přišli, složité tragice jejich minulosti, která vytváří velice sugestivní atmosféru a zázemí boje o budoucnost; současně je citlivý vůči všemu, co zavání frází a velkými slovy a odmítá jakoukoli idealizaci lidí a prostředí. Druhá Lustigova kniha, Ulice ztracených má k Miláčkovi velice blízko tím, že i tady minulost neustále zasahuje do života hrdinů. Úvodní povídka „Velká bílá cesta“, ve které se mladý voják ve chvíli nebezpečí smrti retrospektivně vrací do minulosti, je jedno z nejpůsobivějších líčení osudu židovských dětí za druhé světové války. Nejdelší próza knihy, „Můj známý Vili Feld“ je vyprávění o autorově cestě do Itálie, ale i tady je italská realita víc a víc zatlačována do pozadí setkáním se starým přítelem, které vyvolává vzpomínky na pražské válečné a poválečné židovské prostředí, jež ani tragika doby nezbavila zcela nádechu maloměštáctví. Poslední povídka, „Olean- drové keře“, je podobně jako Miláček milostný příběh izraelské dívky a českého novináře. Tématika Lustigových knih je natolik otřesná a jeho životní moudrost tak hluboká, že čtenář je nejdříve zcela zaujat obsahem jeho děl a všemi smutnými pravdami o životě a lidech, které lze mezi řádky vyčíst. Teprve ex post je příležitost zamyslet se nad jeho místem v české próze. Už po vyjití jeho první knihy v roce 1958 bylo jasno, že do české literatury vstupuje vynikající osobnost, která přináší něco zcela nového. Tehdy byla česká próza ještě v hluboké krizi, aby pak prošla (vzdor politickým a edičním okolnostem) obdobím nečekaného rozkvětu. Lustig zůstává pořád tím, čím byl : originálním, a přitom velice českým autorem, jehož díla patří k nejlepším v současné próze. Forma jeho děl je složitým, ale dokonalým nástrojem vyjádření jeho životní filosofie. Epické pásmo, vnější události, hrají u něho vždycky podřadnou roli. Život probíhá uvnitř člověka a každý prožívá přítomnost zorným úhlem minulosti a současně už také jako minulost. Promítání různých Časových rovin je proto v jeho prózách zcela zákonité a přirozené. Stejně přirozené jako jednotlivé časové roviny a epická a lyrická složka, prolínají se také jednotlivé vrstvy jazyka. U mála současných českých prozaiků najdeme tak poetické pasáže jako u Lustiga, promíšené jadrným hovorovým jazykem, za který by se nemusel stydět ani Hrabal. Jenže ten si jej vypůjčuje z českého lidového humoru, 545 [pageend165]kdežto Lustig z židovských anekdot. Ty dávají jeho příběhům perspektivu nejen celého lidského života, ale mnoha generací. Střetávání různých jazykových vrstev vytváří zároveň určitý moment napětí, který má hlubší, než jenom jazykový podklad : poetické pasáže vyjadřují krásu, hloubku citu, tragiku a velikost — až k hranici, kde by mohly přejít v pathos. Tam se najednou zlomí, aby vystihly také tu druhou, přízemní, komickou, bezradnou, lidskou dimenzi téhož okamžiku. Mnohdy také lidový jazyk vytváří komický účinek tím, že je aplikován v nečekané chvíli nebo o nečekané osobnosti. Mluvit o stalinismu jako o tom, co dělal Pepa Džugašvili je víc než vtip. Lustig má strach ze všech ideologií, v jejichž jménu to ,,začalo vůbec už vypadat, jako by vrahy nad deset lidí už nikdo netrestal“ {Miláček, str. 163). Rozbíjí určitá slovní klišé, která používáme, když mluvíme o minulosti, abychom se nemuseli tolik stydět. Ukazuje nám naši dobu zorným úhlem jedince, protože jen tak může vyjádřit pravdu své individuální lidské zkušenosti, aniž ji zbavoval nejistoty, bezbrannosti a zoufalství ve světě, kde se příliš rychle zapomíná. H. K. Josef Lederer : Sopka islandská. František Listopad : Černý bíly nevím. Vladimíra Čerepková : Ztráta řeči. Index, Kolín n.R., 1973.. Vydání básnických sbírek Josefa Lederera, Františka Listopada a Vladimíry Čerepkové v úpravě Jana Kotíka a v redakci Antonína Brouska je pozoruhodný ediční čin. Důležitá složka literatury v exilu, poesie, přichází ke slovu — a tím lépe, že jde o tři autory tak rozdílné osudem, věkem a literárním zázemím. Je dobře, že konečně vyšel výbor básní Josefa Lederera a je škoda, že tento autor dosud tak málo publikoval. Josef Lederer je básník vynikající kvality, který dělá čest literatuře v exilu a s nímž by se ke svému užitku měli dobře seznámit čtenáři v Československu. Při prvním zběžném čtení jsem shledal názvuky Palivcovy a T Tolanovy poetiky, ale intimnější sblížení s Ledererovými básněmi potvrzuje jejich originalitu. Onomatopoetická uhrančivost některých Ledererových veršů (proto jsem myslel na Palivce) a jejich vážná, nesentimentální hudebnost (proto jsem si připomněl Holana) jsou obecné znaky vrcholné české poesie z 30. a 40. let. Josef Lederer odtud čerpá základní představy o úkolu básníka, ne však zavazující a svazující vzory. Nepíše další variace na staré nápěvy a témata; objevuje nový terén vzdělání a zdokonaluje nástroj řeči. Jeho poesie je zároveň vědoucí a melodická; mezi těmito dvěma póly Ledererova básnického umění není rozpor, nýbrž inspirující vnitřní napětí. Nenapodobitelné je Ledererovo staccato s kontrapunktickými údery nedořečených vět a osamocených pojmů. Jedinečná v moderní české poesii je Ledererova historická kontemplace : obrana před nadhodnocením aktuálních zkušeností a východisko z osobních žalů. Od čtenáře vyžadují Ledererovy básně značnou intelektuální spolupráci. Ale odměňují hudbou, jejíž účinek při každém dalším čtení vzrůstá, sugestivní kázní rytmu a precizností rýmů, které do sebe kovově zapadají. Přes silnou máchovskou inspiraci nejsou Ledererovy verše zpěvem, zpívaným do nihilistické propasti. Ledererova poesie se s hladovou žádostivostí napojuje na universální kulturu; to ji obrací zády k nicotě. Josef Lederer je nejen moudrý básník, nýbrž i poctivý řemeslník poetického umění s velkým, dnes namnoze zapomenutým talentem tvaru. Jeho knížka je malý pevný drahokam s mnoha fasetami. Sbírka známého exilového básníka Františka Listopada Černý bílý nevím je do značné míry poetický autoportrét. Básně, které vedle prožívané reality zachycují časté reminiscence, jsou většinou egocentricky zaměřeny na osobní zkušenost a registrují zážitky, 546 [pageend166]pocity a sny skeptického básníka- Často se dotýkají absurdity bytí (báseň „Pěšky“), na kterou není odpověd ani v protestu ani v osvobodivém soucítění. Spolu s básníkem se tedy dostáváme do slepých uliček, ale tam nás básník opustí a zanechá nám jen vzpomínku na to, že jsme sem došli provázeni jeho vizemi. Jakou hodnotu sám přikládá svému nazírání na svět, nám básník říká tím méně, čím více o sobě mluví. Dospívá až k enigmatickému sebezakuklení : „Jsem záhada mrtvého domu... jsem křída bez tabule...“ (báseň „Osm veršů“). Listopadová poesie je rutinovaná a zkušená, ale také chladná, nevzrušující. Spíš neorganický krystal než květina. Nejpůsobivější je tam, kde omezí abstraktní myšlení a je zcela konkrétní v zájmu o lidský svět, jako v básni „Umírání Josefa Hory“. Básně Vladimíry Čerepkové necharakterizuje ani úsporná sevřenost ani zajíklá málomluvnost a ztrátou řeči (název sbírky) se proto nejspíše rozumí ztráta dřívějšího způsobu dorozumívání a snad počátek nové komunikace v změněných životních podmínkách. Mladá autorka (ročník 1946) píše bez znatelných vrcholů a point básně, které dělají dojem, že se kdykoli mohou napojit na nepřetržitý inspirační proud. Tyto lyrické útvary (spíš poetické konglomeráty než básně se začátkem a koncem) mají pod záměrně drsným povrchem mnoho utajené něžnosti. Zdá se, že je to spisovatelská ctnost, nedbá- li autorka, aby báseň byla oděna do nádherného šatu; naopak, vysvléká-li tak říkajíc verše donaha a nebojí se šokovat jejich přirozenou neúhledností. Je to možná cesta k naprosto upřímnému literárnímu sdělení, které je mimo kategorie krásy a ošklivosti. J. K. Jiří Hochman : * Kronika místodržení v Čechách. Index, Kolín nad Rýnem, 1973. Kronika místodržení v Čechách je druhá Hochmanova kniha, která vyšla v exilovém nakladatelství Index v Kolíne v západním Německu. Zatím co v Jelením Brodu posunul Hochman události naší doby v prostoru, v této persifiáži, napsané v roce 1969, provedl posun v čase. Československý rok 1968 — pražské jaro, invazi a první poinvazní údobí — líčí parodující archaickou češtinou, příběhy a postavy překládá o několik století zpět do zašlých reálií a kostýmů. Hochmanova jazyková fantazie a vypravěčská náruživost musí v této knize uživit kroniku téměř dvanácti měsíců a uvádět do pohybu scénu s desítkami herců a početným komparsem. Je to nesnadný úkol a autor jej zvládl s občasnou zřejmou námahou. Někdy, když nestačí jazyková představivost a slovní zásoba pro parodii, následuje skluz do všední přihroublé verbálnosti a místo ironických šlehů se rozdávají nehumomé rány pod pás. (,,... Šina jenerál, ničema nemravný.“) Ale jsou to spíš důsledky obtížné formální metody než nekontrolované autorské vervy. Hochman vcelku dodržuje míru vkusu a zdrženlivosti, jejímž překročením se stírá hranice mezi účinnou ironií a bezmocnou nadávkou. Už brzo v první polovině knihy čtenář zjistí, že pražské jaro nebylo velký epický děj, nýbrž řetěz epizod, které, jsou-li vyprávěny rovnoměrně, jak to většinou dělá Hochman, udivují velkým množstvím triviálností. Věru že ne všechno, co se odehrálo od ledna do konce roku 1968, je literární materiál. Leccos je realita tak málo pozoruhodná, že může být beze škody ztracena i z lidské paměti. Malost a malichernost, jejímž hřištěm je byrokratická bezbarvost a kariéristická upachtěnost (a to je podstatná náplň mnoha zasedání tJV, kterými se Hochman zabývá) už je pouze nudná. Takže se látka, kterou vzal autor do ruky a nemohl nebo nestačil utřídit, někdy obrátila proti úmyslu knihy : poskytnout kratochvilné rozveselení nad slabostmi aktérů důležité doby. Doba důležitá 547 ii* [pageend167]byla. Ale někteří z aktérů nebyli s to uspokojit ani sběratele rarit, natož výhodně inspirovat autora travestie. Ačkoli kronikář Ilochman nevynáší vlastní soudy, nýbrž zaznamenává obecné pocity a nálady nebo mínění jiných, významně zdůrazňuje své osobní přesvědčení, že lépe se zachovalo publikum než herci této historické hry. O situaci kolem varšavského dopisu píše : ,,I vytáhl lid pražský do ulic a na rynky a k Hradu novému táhl a toho se hřímavě dožadoval, by páni potentátům neustupovali, však jestli ustoupí, to stejně konec jejich vlády v království. To na pány ve Sněmu lepší dojem udělalo, než ten pergamen z Krakowa, a zase znovu jednali, a jakž jim chátra pod oknem kraválem velikým pokoje nedávala, tak usoudili, že lépe bude nějak z toho vyklouznouti, však dragouni císařští že ještě daleko, a chátra s klacky a potěhy rovnou pod okny.“ At se události sběhly jakkoli, lidu přisuzuje Hochman ctnostnější a statečnější roli než politikům. Kéž by měl v optimismu o lidu stejnou pravdu, jakou má v pesimismu o pánech. Jiří Hochman byl v roce 1969 vyloučen z komunistické strany. Musel přestat pracovat jako žurnalista a vykonával manuální práci. Vážně onemocněl a odešel do invalidního důchodu. Byl zatčen a zhruba půl druhého roku držen ve vyšetřovací vazbě. Ve vězení se jeho zdravotní stav značně zhoršil. Po protestech v zahraničí byl propuštěn a řízení proti němu bylo dočasně zastaveno. Jeho Kronika místodržení v Čechách vyšla se čtyřletým zpožděním a s odstupem doby zeslábla srozumitelnost mnoha jejích jinotajů. Tento handicap však z knihy učinil zajímavé měřítko pomíjivosti. I politicky sběhlý čtenář, který se dá do luštění skrývaček, jen s potížemi a se stále menším zaujetím bude odhalovat přesmyčky a přezdívky méně důležitých osob ve jmenném rejstříku. Luštitelský neúspěch a stoupající nezájem si nemusí zazlívat. O postavách na jevišti doby napsal Erich Kastner : „Jedni nás o čas připravili, o druhé připravil nás čas.“ Stačí, zůstali-li v paměti ti druzí. J. K. Heda Kovályová a Erazim Kohák : The Victors and the Vanquished. Horizon Press, New York, 1973. Česky : *Na vlastní kůži. 68 Publishers, Toronto, 1973. Pod společným titulem vyšly vlastně dvě knihy o československém osudu v údobí 1938 až 1968, zamýšlené jako konfrontace. Vedle sebe stojí záznamy Hedy Kovályové, jejíž první manžel byl odsouzen k smrti v procesu se Slánským a která pak prošla stalinskými a postalinskými persekucemi, a úvahy Erazima Koháka, poúnorového exulanta, který je profesorem filosofie ve Spojených státech. Heda Kovályová zastupuje hledisko „vítězů“, Erazim Kohák hledisko „poražených“. Vítězství se ovšem rychle mění v prohry a po prohrách je šance na „vítězství“, oživená za pražského jara, překažena cizím zásahem. Syntéza je, jak se zdá, jen ve společném hledání. Zajímavá koncepce knihy je podložena Kohákovou tezí, že částečná a neúplná je právě tak perspektiva vítězů jako perspektiva poražených a že pravda vyplývá pouze z dialogu. Pravda našeho věku je tedy, říká Kohák, „stereofonní, vyžaduje dva mluvčí.“ Dva autoři této knihy postupují sice paralelně, ale jeden (Kovályová) na rovině autobiografické a druhý (Kohák) na rovině filosoficko-politického eseje, takže vzniká nerovnoměrný stylistický útvar. Hedě Kovályové jde více o exemplifikování osobních zkušeností, Erazimu Kohákovi o osobní dedukce z národního údělu. Kovályová dochází ke zjištění, že „jsme za okupační noci, když jsme všechno ztratili, našli něco, 548 [pageend168]v co lidé našeho světa sotva doufají, našli jsme sami sebe a našli jsme se navzájem.“ Kohák dochází k závěru, že „společenský pokrok je na dlouhou dobu neslučitelný s polarizací na domácí vítěze a poražené“, že „naší dlouhodobou nadějí je usmíření, možnost žít a spolupracovat jako svobodní lidé“. Zatímco se u Hedy Kovályové v politických postojích racionalizují individuální křivdy či tužby, Erazim Kohák vychází z obecných principů sociálně zodpovědné demokracie a socialismu, zaručujícího lidská práva, aby definoval předpoklady společenského i osobního štěstí. Jakékoli racionalizaci se podle Koháka vzpírá násilí a zločin : „Kulka nezabíjí pouze člověka — stírá celoživotní péči a námahu. Násilí neřestně parazituje na práci a úsilí : ničí, není schopno tvořit. Nikoli podle měřítek společenské konvence, nýbrž podle měřítek přirozenosti člověka je nelidské právě tak násilí jako neochota násilí odporovat.“ Imanentní humanismus Kohákových úvah je nejcennější rys společné knihy. Recenzenti amerického tisku uvítali knihu Hedy Kovályové a Erazima Koháka jako významnou publikaci. Recenzent deníku The Washington Post napsal, že příběh Hedy Kovályové vrhá fascinující a sympatické světlo na otázku, proč byli v poválečném Československu přitahováni komunismem řádní a citliví lidé. Kohákovu perspektivu označil recenzent za jedinečnou, protože nekončí deziluzí a rozpadem všech snů. V listě New York Times byl Erazim Kohák oceněn jako vynikající analytik komunistických pretensí a filosofický exponent demokracie jako živého, etického ideálu. V kapitolách Hedy Kovályové shledal recenzent palčivá, vpravdě „existenciální“ fakta, jaká mohou vylíčit jen ti, kdo přežili totalitarismus. y. k. * Zpráva dokumentační komise K 231 v exilu. Uspořádali Otakar Rambousek a Dr. Ladislav Gruber. Vydali členové dokumentační komise K 231. 1973. Lidské neštěstí je zajisté nedělitelné, ale přesto (nebo naopak proto) není neslušné připomenout, že do značné míry neprobádáno a nedokumentováno zůstalo velké břemeno útrap, které nesli v Československu lidé, persekvovaní jako nepřátelé poúnorového režimu a v převážné většině nestraníci. KSČ měla koneckonců svou rehabilitační komisi, jejíž zpráva, by? úředně potlačená, byla publikována v zahraničí. Evidence justičních přehmatů, jejichž obětí byli občané, na které brutálně dolehla stranická zaujatost oficiální politiky, byla i v měsících obrodného procesu ponechána především iniciativě postižených. Úsilí mezi lednem a srpnem 1968, jehož cíle byly v dubnovém akčním programu jen nejasně formulovány, se dnešním pozorovatelům sbíhá do nej různějších úběžníků. Kdo vidí smysl obrodného procesu ve skutečné toleranci a v upřímné nápravě křivd, přizná organisaci bývalých politických vězňů, klubu K 231, nejzřejmější politickou legitimitu a nejnaléhavější mravní ospravedlnění. Po srpnové invazi přisoudili organizátoři politického zvratu klubu K 231 vedle Klubu angažovaných nestraníků (KAN) hlavní roli ve fikci ohrožení československého společenského pořádku. Morální debakl tohoto počínání je zjevný : agresivní pohyb, který se musí ospravedlňovat potlačením sebeočistné snahy dřívějších nevinných obětí, zahájil svou éru znásobením starých křivd. Zákrok proti K 231 byl o to víc zahanbující, že činnost této organizace byla programově věcná, střízlivá, nevášnivá a politicky mnohem zdrženlivější než hlučná rétorika jiných skupin a složek. Jedním z dokladů umírněnosti klubu K 231 je ostatně i zpráva její dokumentační komise. Obsahuje materiály, které mohly být uveřejněny v roce 1968 v Československu. Jak v předmluvě upozorňují vydavatelé Zprávy, klub K 231 shromažďoval doklady o justičních křivdách ode dne svého založení až do svého zániku. V roce 1968 odmítl klub K 231 uveřejnit materiály 549 [pageend169]dokumentační komise, ,,aby v napjaté době nepobuřovaly veřejnost a ve víře, že naše dobrá snaha po všeobecném smíru bude oceněna.“ Zpráva dokumentační komise zahrnuje jen malou část shromážděných dokumentů. Většinou jsou to svědectví o poměrech ve vyšetřovacích a soudních vazbách a při výkonu trestu v padesátých letech. S ohledem na bezpečnost svědků, žijících v Československu, jsou v přetištěných dokumentech vynechána jména a některé bližší údaje, které by mohly doložit identitu autorů svědectví. Otřesnou autenticitu tento nutný ohled nijak neporušuje. Osobní zážitky, psané většinou stručně, protokolárně a bez emocionálního balastu, vykazují svou věrohodnost různorodým stylem individuálních autorů. Ve Zprávě dokumentační komise K 231 jsou kromě jiného záznamy o poměrech ve věznicích na Mírově a na Borech, o pražských věznicích, o dozorcích a vězeňských lékařích, o ženách ve vězení, o zbytečných brutalitách, násilnostech ba i vraždách, které byly spáchány na obětech stranické justice. Není to ucelená sbírka dokladů ani vyčerpávající informace o tom, co mohlo být zjištěno o justičním podsvětí padesátých let. Ale i v této podobě je to záslužná publikace. Obecné neštěstí, které po únoru postihlo velké skupiny společnosti, se v konkrétní zkušenosti rozpadá do řady jednotlivých křivd. Některé z nich jsou zde zachyceny. Dokumentační komise K 231 dává v této formě k dispozici českým čtenářům část svého archivu. Dokumenty, které zveřejňuje, jí svědkové zaslali proto, aby byly předloženy rehabilitačním soudům a vyšetřovacím komisím ministerstva vnitra a ministerstva spravedlnosti. Příslušné soudy a komise dnes neexistují. Tím příslušnější je soud čtenářů. J. K. Pierre Daix : *Ce queje sais de Soljénitsyne. Editions du Seuil, Paříž, 1973. Pierre Daix, jeden z předních francouzských komunistických reformistů, bývalý šéfredaktor týdeníku Les lettres Jranfaises, vysvětluje v této knize esejů osobnost a dílo Alexandra Solženicyna a svou osobní angažovanost pro pronásledovaného ruského spisovatele. Jeho kniha je především další příspěvek k diskusi francouzských levicových intelektuálů o Solženicynovi. Podává nejen soubor Daixových názorů na kulturní a politický význam Solženicynovy tvorby, nýbrž i dílčí informaci o postoji francouzských nedogmatických marxistů k Moskvě a k oficiálnímu vedení francouzské komunistické strany v otázkách umělecké svobody a společenské odpovědnosti spisovatele. Pierre Daix analysuje a komentuje Solženicynův tvůrčí i osobní osud od roku 1962, kdy byla uveřejněna novela Jeden den v životě Ivana Děnisoviče, až do dneška. Je náruživý obhájce Alexandra Solženicyna, v němž vidí spisovatele, který chce zvládnout minulost a přítomnost v zájmu lidské budoucnosti, tedy autora v ryzím smyslu pokrokového. Pokus dokázat slučitelnost Solženicynova díla s marxismem charakterizuje ovšem víc Pierra Daixe než Alexandra Solženicyna. J. K. Systémové změny. Sborník. Index, Kolín n/R, 1972. Spory o pražské jaro 1968 trvají a budou trvat. Společným jmenovatelem těchto sporů zůstává ona známá otázka : „Co by se bývalo stalo, kdyby...“. K určité historické skutečnosti již však nedošlo a nemůžeme proto stále zůstávat v rámci „kdyby“. Časový odstup dovoluje seriózně se zamyslit nad skutečnými možnostmi reformování stalinského modelu socialismu. Vidíme dnes rovněž chyby, kterých se v procesu realizace reforem dopustilo pražské politické vedení a nemůžeme opomenout ani chyby obecnější. 550 [pageend170]Čs. publicisté a vědci žijící po roce 1968 v zahraničí se pochopitelně k roku reforem stále vracejí. Systémové změny jsou pokusem o nový pohled samotných účastníků jara 1968 na jejich vlastní aktivitu. I. Bystřina se zabývá úlohou inteligence a sociální stratifikací; Z. Hejzlar vývojem KSČ, J. Kosta a J. Sláma nedávným vývojem národního hospodářství. A. Kusák ukazuje na iluze čs. politiky, A. J. Liehm analyzuje vztah kultury a politiky. A. Múller se zabývá mezinárodními souvislostmi, O. Šik vysvětluje model plánovaného tržního hospodářství. V porovnání s dosavadními studiemi čs. vývoje má tento sborník přednost právě ve své interdisciplinárnosti, která dovoluje pochopit vzájemný vztah jednotlivých „systémů“ společnosti. Dynamická metoda dovolí pochopit vývojovou korelaci, vývoj tradic, předností společnosti, ale i chimér a falešných ideálů. Interdisciplinárnost dovoluje navíc různorodost názorů — optimistických (Bystřina : jaro 68 bylo skvělou renezancí dělnické třídy) i „konstruktivně pesimistických“ (A. Kusák : události 68-69 jsou další ukázkou neschopnosti čs. politiků myslet reálně, t.j. v kategoriích politické moci). Práce publikované ve Sborníku byly již ve své většině předneseny na mezinárodních vědeckých setkáních (např. Reading 1971). Pro svůj globální a interdisciplinární přístup, pro časová zobecnění je Sborník cenným příspěvkem k daným otázkám a přesahuje hranice roku 1968. A.B. V. V Kusín (ed.), The Czechoslovak Reform Movement 1968. Proceedings of the Seminář held at the University of Reading on 12-17 Jufy 1971. International Research Documents, Londýn, 1973; ve Spojených státech : Clio Press, Santa Barbara, California, 1973. Když červenci 1971 byl zahájen tento seminář v anglickém Readingu * — první to pokus o vědeckou analýzu československého reformního hnutí z roku 1968 —, Rudé právo a po něm čs. tisk i rozhlas zle spustily : spiklenci prý se sešli v readingské universitě, aby nekalé pikle kuli a nové intriky „pravice“ připravovali. Důkaz : vše v tajnosti se dělo, v uzavřeném kruhu, jen pro zvané a co se v tomto kruhu dělo a řeklo na světlo nikdy nevyjde. * Zpráva o průběhu semináře vyšla ve Svědectví, číslo 42, str. 185. Nuže, zde tedy na neméně než 358 stranách lze nalézt texty přednesených referátů a koreferátů, a výňatky z magnetofonového záznamu diskusí. Přednášeli : Radoslav Selucký o vztahu mezi politickou a ekonomickou reformou ve východní Evropě a v Československu (koreferat dr. Ljubo Širc, profesor na universitě v Glasgow); John Erickson z edinburské university o mezinárodních a strategických implikacích čs. reformního hnutí (českou verzi viz Svědectví, č. 42, str. 213), (koreferáty měli profesor Antonín Šnejdárek a Adolf Múller); A. J. Liehm a Ivan Sviták připravili referáty k iniciativě a účasti inteligence na reformním hnutí (koreferát profesor Hugh Seton-Watson z londýnské university); o změnách a proudech v KSČ hovořil Zdeněk Hejzlar (koreferát profesor A. H. Brown); o změnách ve struktuře a infrastruktuře čs. politického života hovořil dr. Ivan Bystřina, dnes profesor na berlínské universitě (koreferát dr. Galia Golanová z hebrejské university v Jerusalemě); „Hlavní rysy hospodářské reformy v Československu“ byly námětem referátu profesorů J. Košty a M. Bernáška (koreferát profesor B. Frost); k důležitému námětu „Prostředky masové informace a jejich vliv na politické rozhodování“ hovořili Dušan Havlíček a Karel Jezdinský (koreferát William Shawcross, redaktor listu Sunday Times)- o roce 1968 a jeho dopadu na mezinárodní komunistické hnutí mluvil Jiří Pelikán (koreferát Leopold Labedz, redaktor londýnského čvrtletníku Survey)-, závěrečný den byl věnován základní otázce, totiž : „Výhledy a možnosti reformy jednostranického 551 [pageend171]systému“, referát profesor Eugen Loebl (koreferát profesor Alec Nove z university v Glasgow). šest dní trvající seminář byl ovšem zasvěcen také obsáhlým diskusím, zčásti zachyceným v tomto sborníku a jichž se účastnili pánové Neil Acherson (Observer, Londýn), Richard Davy (Times, Londýn), profesor Jaroslav Krejčí (University of Lancaster), V.V. Kusín (University of Glasgow), Josef Pokštefl, Bedřich Rohan, Luděk Rychetník, Jiří Stárek, Pavel Tigrid a další. Sborník je nepostradatelnou pomůckou pro všechny, kdo se chtějí seriózním způsobem seznámit s událostmi pražského jara, i s tím co jim předcházelo a z čeho vyšly. A.B. J. Škvorecký : All the Bright Young Men and Women. A Personál History of the Czech Cinema. Peter Martin Associates, Toronto 1972. „Tato kníha je produktem nostalgie“ přiznává Josef Škvorecký v úvodní větě. Kdyby bylo zvykem recensovat knihy jednou větou, zůstal bych u Škvoreckého doznání. Historické vyprávění začíná sice pohledným architektem, který přivezl francouzský vynález do Čech, a rannými léty Barrandova (Dědečkové a otci), ale to je jen cvičení z povinnosti na pouhých 27 stran. Kniha se rozběhne teprve v druhé kapitole (Otci — jejich hříchy a jejich synové), ale doopravdy začne až na straně 67 portrétem Miloše Formana. Vzpomínky málem všudypřítomného svědka, nešetřícího superlativy, příběhy, které musí znít prapodivně západním čtenářům, oscilace mezi politickými výklady, filmařskou filosofií a drobnými zlomky nedávných (emigrací tak dávných a ztracených!) setkání, rozhovorů, plánů, vyznání a nadějí. Vzorec, který se vrací ve všech dalších portrétech : Ivan Passer, Věra Chytilová, Jan Němec, Ester Krumbachová, Evald Schorm, Jiří Menzel. Po vynikajícím portrétu Menzelově jiskra vyprávění vyhasne — zbytek je zas (ne zcela, ale povětšinou) jen povinným cvičením — dokončením historie Nové vlny (Jirěs, Juráček, Schmidt, Máša, Bočan), neosobními portréty tvůrců střední a starší generace (Brynych, Kadár, Klos, Kachyňa) — se skepticky optimistickým koncem. Ovšem, kniha byla napsána pro severoamerický trh a požadavek zaokrouhlit historii byl nevyhnutelný. Pro čtenáře, který stával frontu v Pasáži, četl Film & Dobu a vážil cestu z Vysočan do Nuslí, aby viděl potřetí Intimní osvětlení, Škvoreckého osobně viděná historie znamená nepoměrně víc : Prahu šedesátých let, město tolika zákazů a přece tolika možností; živou připomínku obdivuhodného tvůrčího intelektu malé skupiny umělců; nostalgické ohlédnutí na chvíle, které se nevrátí. Popírat, že Škvoreckého nostalgie má své kořeny v emigraci, je nemožné. Ale nemyslím, že to jsou kořeny hlavní. Nejde tu jen o nostalgii v prostoru, ale především o nostalgii v osobním čase. O úzkost, akcentovanou ohlédnutím. Kdesi před námi je „ono konečné selhání, které čeká téměř všechny z nás, když jsme sejmuti ze seznamu těch, kteří mají ještě co říct.“ Za námi je onen Čas jistot : „Byl to jeden z nejkrásnějších večerů, které jsem kdy prožil, a jsem za něj vděčný. Vanul teplý vítr a nad lehce zvlněnou krajinou středních Čech visel veliký, operní měsíc.“ Máte-li $ 8.95 a čtete-li anglicky, čtěte! P.To. Autoři recenzí : A. Bašta, K. Klatovský, H. Kosková, J. Kovtun, P. Tomáš. Knihy označené hvězdičkou si čtenáři žijící v Československu mohou objednat na adrese : Buchtausch, Margaretenplatz 7, Wien 5, Rakousko. Dostanou je zdarma. 552 [pageend172]Vážená redakce! Slovo k těm přátelům — intelektuálům v různých zemích, kteří pokládali v posledních pěti letech za svou povinnost protestovat proti znásilňování Československa a jeho kultury. Tyto protesty nás po celou dobu zbavovaly pocitu osamocení. Hluboce si vážíme každého takového hlasu; nechci proto mezi nimi činit rozdíl, ale nemohu nepoznamenat, že mimořádně nás posilují hlasy z těch zemí, v nichž každý takový protest představuje velké osobní riziko. Francouzský intelektuál se přece svým protestním slovem na obranu československé kultury nevystavuje žádnému nebezpečí, protože je pronáší v zemi, kde občané nejsou pronásledováni za své politické přesvědčení, za veřejně formulovaný politický názor, kdežto například sovětský intelektuál naopak přímo ohrožuje svou osobní svobodu. Nepíši však slova poděkování. Můj dopis je inspirován informací o názoru, který se prý šíří mezi intelektuály na západě, zejména ve Francii. Podle tohoto názoru českolovenští intelektuálové se prý smířili s existující mocí, a co víc přizpůsobují se vnucenému režimu, který zavedl v naší kultuře hřbitovní tišinu. Není snadné vzájemné dorozumění, protože u nás listovní tajemství neexistuje. Nemohu si tedy přímo zjistit, zda ona informace je pravdivá. Ale at je to jak je, o smíření se s dnešním režimem nemůže být ani řeči. Museli jsme se však přizpůsbobit novým podmínkám života, protože musíme žít a musíme zajištovat existenci svých rodin. Proto těžko vyčíslitelný počet našich intelektuálů musel začít pracovat, kde se dalo. Universitní profesory a docenty najdete jako dělníky na těžkých zemních strojích, spisovatele mezi čističi výkladních skříní, publicistky jako šatnářky v restauracích ... tak jen bych dál opakoval to, co již mnohokrát bylo i v západním tisku popsáno, ale nikdy nemohlo být vyjádřeno v celé obludné podobě, protože obvykle se připomíná jen osud pražských, nejvýš brněnských intelektuálů. Tento osud ale postihl značnou část intelektuálů ve všech okresech. A to se přitom vůbec nezmiňuji o tom, že desítky intelektuálů jsou ve vězení. To jsou skutečnosti, s nimiž se nikdy nemůžeme smířit. Ale nemyslete, že tato neústupnost se týká jen nás, kteří nesmíme publikovat a jsme postiženi tak drastickými cenzur- ními opatřeními, jaká se neznala ani v prvních letech německé okupace. Nesmířeni s touto politikou jsou i mnozí ti, kteří mohou publikovat nebo dělat film a divadlo. Stydí se za tyto své ,,výsady“, a prostě tolerují počínání 553 tribuna svědectví [pageend173]stranických a státních institucí a uměleckých svazů, ktere vznikly z vůle moci a nikoli z vůle tvůrců. Představitelé moci nás vyzývají, abychom se čestně (podle nich) „vyrovnali se svou minulostí“. Potom prý někteří z nás budou moci počítat s milostí a s přísně dávkovanou možností pracovat. Chtějí na nás tedy, abychom se proti svému přesvědčení zostudili a před mocí klekli na kolena. Naprostá většina nás to nejen neučinila, ale není ani ochotna to kdykoli učinit. Nemáme se zač stydět, nemáme co odvolávat. Někteří z nás by rádi vymazali ze svých účtů díla slabá a nedokonalá, ale to nejsou problémy, o nichž bychom mohli diskutovat s představiteli moci. Nepropadáme skleslosti a pasivitě. Mnozí pracujeme. Některé knihy a divadelní hry, jež u nás vznikají, jsou známy i v zahraničí. Většina děl však zůstává doma, známa jen úzkému kruhu v podobě strojopisů. Nemáme přesný přehled o všem vykonaném, ale nebudeme daleko od pravdy řekneme-li, že u nás existuje dobrá stovka děl autorů, jejichž jména jsou na indexu. A až se jednou srovná to, co smí být vydáváno, s tím, co nesmělo spatřit světlo světa, pak teprve bude možno posoudit, jak to u nás kulturně vypadalo na počátku 70. let. Mohou naše díla vyhazovat z knihoven, z divadel, z kin, z galerií, mohou naše jména vymazávat z učebnic, mohou nás obklopit oficiálním mlčením, ale my existujeme, žijeme, pracujeme. Mnohým na západě se může zdát, že mlčíme, že o nás není slyšet, že neprotestujeme, že se nebouříme. Takový dojem může vzniknout. Ale u toho, u něhož ten dojem vznikne, by měl pamatovat, že každý protest představuje trestní čin v Oeskolovensku těchto let. Všechno je kvalifikováno jako pobuřování, jako hanobení státu a jeho představitelů, jako podvracení. Netvrdím, že jsme hrdiny, rozhodně nejsme hrdiny gest. Postupujeme jinak a po svých přátelích nežádáme nic než pochopení. Nenaříkáme si. Nepíši tento dopis, abych kňoural. Naopak : není myslitelný smír s režimem nesvobody, který nám byl vnucen a který je odporný celé naší společnosti. Jsme přesvědčeni, že nakonec donutíme režim k ústupkům. Se střízlivým optimismem hledíme k jednáním Konference o bezpečnosti a spolupráci v Evropě. Víme, že i když režim tam podepíše mezinárodní dohody o respektování občanských svobod, tak to dlouho zůstane jen na papíře a my dál budeme žít v nesvobodě. Ale dohody budou základem, v jehož rámci se budeme moci domáhat svých práv účiněji a důsledněji. *** (Praha) Svědectví V Evropě : 6, rue du Pont de Lodi, Paris-6e, Francie Wien V, Margaretenplatz 7, Rakousko V U.S.A. : Box 1181, Grand Centrál Station, New York 100 17, N.Y. U.S.A. 554 [pageend174]Vážená redakce! Až dosud používali techniku střelby salvou bud popravčí čety nebo vysílené jednotky v zoufale drženém zákopu. O přátelství k těm, na něž salvou střílely, toho při tom mnoho nenapovídaly. Pavel Tigrid {Svědectví č. 46, str. 188-191) přejímá nyní tuto techniku střelby a zaměřuje ji zcela novátorsky „do přátel“. Těžko předpokládat, že by si tak zkušený publicista vybral mylně titulek své statě, či že by nevěděl, jaké souvislosti jeho metafora připomíná. Vědomě či nevědomě naznačil tedy titulkem mnoho. Strefoval se do druhých ve své žurnalistické minulosti téměř bez přestávky a převážně na prospěch zdravého rozumu. Za cíl mu sloužili nejprve jeho vrstevníci, političtí odpůrci i souputníci a později i ti mladší „z druhého tábora“, z nichž někteří se stali později jeho přáteli. Jeho střelba měla svůj smysl, pokud to byla dobře odvedená práce odstřelovače, který se uměl strefit do černého. Nyní se však z něho, zdá se, stává rozmarný samopalník, který kropí rozptýlenými dávkami hned jedny či druhé. Především však přestfeluje daleko cil (!) a to vzbuzuje obavy. Nutno dodat : o něho. Střelba salvou, k níž se nyní hlásí, musí vyvolávat dojem, jako by ztratil dobré oko a pevnou ruku. Opustíme-li rovinu metafor : schopnost rozeznat podstatné a nepodstatné, možné a nemožné v době a světě, kde bezpochyby střízlivost a chladné uvažování, více než city a vášně, rozhodují o politickém úspěchu. Co neztratil, je břitké a lehké pero. Ale o to je to vlastně horší. Strčil pražskojarniky šmahem do jednoho pytle a zahrnul je (pod dost nepříhodným podtitulkem : fair play) kritikou, která mnohdy značně překračuje hranice zdvořilosti i slušnosti. To však pomiňme. Každý máme svou slabší chvilku. Podstatné je to, čeho se, bohužel, jen některé střely jeho salvy okrajově dotýkají, totiž : Jak hodnotit dnešní situaci Československa, tedy ,,normalizaci“, a jaké z toho vyplývají politické důsledky. Ne pro nás, v emigraci, nýbrž pro osud národa a státu, k němuž jsme nejen patřili, ale chceme dosud patřit. Tigrid, k podivu mnohých, volá znovu po pragmatismu : „zajímá nás, jak se vede lidem... jak se lidu vládne, nikoliv kdo mu vládne“. Jeho dogmatičtí nepřátelé, z táborů a generací mu blízkých, zřejmě mávnou rukou a podotknou, že jde opět na polovičatosti jako dříve. Jeho přátelé (ti, jež uctil salvou i mnozí jiní) by si mohli říci : konečně, zaplat pánbů. Kdyby... Kdyby totiž v souvislosti s tím neobjevoval již objevenou Ameriku a nepřipisoval své omyly, z několika posledních let, jiným. Dovolme si připomenout, že to byl právě on, jehož se porážka pražského jara dotkla zřejmě bolestivěji než mnoha ostatních a jehož zřejmě zklamání i sentiment odvedly na čas od gradualismu, jímž před tím tak imponoval, a přivedly až v podstatě k nepolitickému a nedomyšlenému : čím hůře, tím lépe! Tedy přesně k opaku toho, po čem volá dnes. Rozváděl to, jak si vzpomeneme, v roce 1969 ve své stati „Dva tisíce slov, která patří dělníkům“ {Svědectví č. 37) a jinde. Jeho přátelé, které tc<I odměňuje salvou, se tehdy nepřestávali divit, kde se v něm (v nemarxistovi) bere to přeceňování „moci dělnictva v průmyslové zemi“ a upozorňovali ho na to, že jím doporučované stávky, bojkot, hospodářsky rozvrat atd. poškodí prosté lidi více než ty nahoře. A nyní chválí „gulášový socialismus“ a doporučuje ho ještě zahustit, nebot : „není důvodu, aby v obrodném ( ?) procesu, který bude ještě dlouho trvat, Češi a Slováci žili jako nuzáci, bez životního elánu, bez radosti a bez výhledu“. Nevidím sice v tom, co se právě v Československu děje, „obrodný proces“, jako Tigrid (pokud snad myslel obrodu byrokraticko-komunistického systému, zapomněl to podotknout), ale neměl jsem ani dříve a nemám ani dnes, jako většina mých pražsko- 555 [pageend175]jarních přátel, nic proti tomu, aby se vedlo lidem doma lépe — tak dobře, jak jen lze. Kdo je vůbec jiného názoru ? Rád bych ho poznal a přenechal ochotně Tigridovým salvám. Upozorňoval jsem již vícekrát (např. v časopisu Text blahé paměti), že je nemožné, aby jakýkoliv národ vydržel v totální opozici, podobné podzimu 1968, na dlouhou dobu. Lidský život má kratší dech než etapy historie a jen fanatikové jsou ochotni to přehlížet (a před těmi, at z jakéhokoliv tábora, chraň nás pánbů). To, co přišlo (snaha režimu : poskytnout alespoň „chléb“, v širokém slova smyslu, když ne ve stejné šíři „hry“ a snaha národa : těžit z toho a přizpůsobit se, není-li jiného východiska), mě nepřekvapuje. A neříkám také, jako autor salvy, z rozpaků ano ke „gulášovému socialismu“ a současně ne tím, že si stěžuji na „charakter národa.“ (Viz Tigridův příspěvek „Jací jsme, když je zle“, ve stejném čísle Svědectví. Příspěvek nepochybně zajímavý, v mnoha detailech snad i pravdivý, i když, podle mne, s mylným podtónem, v němž se autor snaží specifikovat tzv. špatné charakterové vlastnosti českého národa, které by bylo, za stejných historických situací, stejně dobře možné připsat kterémukoliv národu jinému). Ostatně celá věc (jako vše) má širší souvislosti : rozhodla-li se dnes většina států a rozhodujících politických skupin Západu a Východu proti „systémové konfrontaci“ a pro politiku alespoň nezbytné spolupráce, učinila tak proto, že se dostatečně poučila, že někdejší „restaurativní“ cíle prvých, nebo „revoluční“ cíle druhých jsou v jejich původních podobách nerealizovatelné a zpozdilé. Západ i Východ si tedy postupně vytyčují cíle nové a jim také odpovídající prostředky, i když stará ideologická ver- balistika na obou stranách (na té východní nápadněji) dosud přežívá. Má to své přednosti i úskalí. Československo, s jeho centrální polohou — geograficky i politicky —, není mimo, nýbrž vně tohoto rámce nových cílů a prostředků. „Normalizace“, se vším, co k ní patří, není tedy diktována ani tak čs. zvláštnostmi (nebo národním charakterem), jako spíše novými pravidly hry — a to samozřejmě v jejich, zatím moskevském podání. K tomu patří snaha o „gulášový socialismus“, ale také tvrdá represe politické opozice. Patřím k těm, kteří si myslí, že nová, i když ne ideální, světová pravidla hry by mohla být i pro naše dlouhodobé národní zájmy výhodná — nikoli ovšem v jejich dnešním moskevském výkladu. Znamená to tedy : zaznamenávat sice realisticky třeba úspěchy „gulášového socialismu“, ale také neméně realisticky pranýřovat represe! (Ostatně : Všechny. Všude na světě. Sklony k metterníchovštině neprojevují jen pánové v Moskvě). Především však represe, o nichž máme nejvíce informací a které nám leží nejvíce na srdci : v naší vlasti. Považuje-li to Pavel Tigrid za „kňourání“, je to jeho věc. Mě zajímá spíše, že odpor proti vnitropolitickým represím (v CSSR, ale i třeba v SSSR) nepovažují za plané „kňourání“ ani v Moskvě, ani v Praze a mají plné ruce práce, aby se s tím, v rámci boje o výklad nových pravidel hry, nějak vypořádali. Zajímá mě také, že je to přivádí do politické defenzívy a že výsledky pomáhají všem postiženým. Nezapomínám při tom, a myslím, že stejně tak i většina pražskojamíků, na to, že již dříve byli potlačováni, ba popravováni, lidé jiní, jak připomíná Tigrid. Nezapomínali jsme na to ani dříve. O tom svědčí celá historie revidování politických procesů, historie, z níž se stal jeden z motorů vývoje směrem k pražskému jaru, historie prosazená nikoliv snad měkkosrdcatým Antonínem Novotným, nýbrž houževnatostí všech, kteří za věcí šli a bývali by šli dále, kdyby... Ale to všechno přece Pavel Tigrid ví. Boj proti represím, vlastně však boj za to, aby fenomén opozice se stal permanentním faktorem v politické realitě východoevropských států, s nímž musejí vládnoucí více počítat a dříve či později jeho existenci a legalitu také, byt po svém, přiznat a uznat, boj za to, aby se s tímto faktorem byli nuceni vypořádávat nikoliv jen administrativně, 556 [pageend176]ale také politicky, má tedy nejen humanitně charitativní, ale i prakticko-politickou stránku. Z tohoto druhélo hlediska, budiž mi dovoleno říci otevřeně, ovšem nikoho nezajímá opozice minulá, pronásledování lidí kdysi, nýbrž politicky zajímavá je opozice reprezentovaná Sacharovy nebo Hubly či Kohouty. Zajímavá proto, že dne Sní, v časovém i politickém slova smyslu. Zajímavá proto, že světové politice nejde o konfrontaci či svrhávání systémů, nýbrž o úpravu jejich vzájemných vztahů, potažmo tedy i o s tím související úpravy jejich dosavadního vnitřního charakteru. Jde tedy o opozici souhrnně nazývanou : socialistická. Protože každá jiná je východně od Labe (objektivně) právě tak málo zajímavá a účinná, jako je západně od Labe nezajímavá a neúčinná opozice dogmaticko-komunistická. (Nejde při tom ani tak o stavbu „ideových bunkrů“, jak se domnívá Tigrid, jako spíše o nalezení účinné báze konečně už k politickým, nikoliv jako až dosud jen k propagandistickým akcím). Na základě těchto Širších souvislostí stojíme vlastně všichni před volbou : budí moralistní, tedy konfrontační, tedy také politicky iluzorní stanoviska, „ryc nebo nic“, nebo stanoviska v pravém slova smyslu politická, tj. taková, která přihlížejí k obrazu světa, která si vytyčují cíle, změny v rámci možného. To druhé považuji nejen za správnější, ale konec konců i za morálnější. Pasivní moralizování vede bud k tlučhubectví nebo k cynismu, aktivní politika (přes pejorativní nádech slova „reálná“) — a ji se zvláště emigrace bude ještě muset učit hledat — vede ke změně kritizovaného stavu, tedy i k reprodukci skutečných morálních hodnot. Tigrid tedy zatukal několika střelami své salvy na správné dveře, došel až k prahu, ale žádné neotevřel. Kritizuje sice „své marxistické druhy,, za to, že usilují o „možnost trvalých strukturálních reforem“ (jako by právě toto byla výsada jen marxistická), ale kupodivu nekritizuje (alespoň ne tak otevřeně a vehementně) očividně nemarxis- tickou americkou, západoněmeckou, francouzskou, či jinou politiku vůči Východu, která přece počítá v mnohém s tímtéž 1 (I když jen pokud jde o Východ a ne o Východ i Západ, v čemž se, ve svůj neprospěch, tato politika svým dohledem liší od marxistických i nemarxistických pražskojarníků). Kde zůstává Tigridova logika ? Anebo je snad nepozorovaně přítomna v nevysloveném : jen žádné reformy, nikde, mohly by sice přinést užitek na Východě, ale neprospěch (mému stavu) na Západě. A tak hezky, nejde-li to jinak, jen kooperaci establishmentů, za situace, jaká je. A nechrne kňourání, vždyt je vlastně všechno v pořádku. Buďme rádi, že jsme rádi. Vždyt nám se (tady) vede dobře. Proto : konzervativci všech zemí spojte se! (A my, lidé od pera, můžeme zatím kázat z krajního prava i leva o velkých cílech v nedohlednu, aby lidé lépe ztrávili dnešek). To se mi však přece jen, u člověka tak bystrého, jako je Tigrid, nechce věřit. Ale ještě pár slovíček o cílech. „Marxisticky orientované části emigrace záleží převelice na propagaci odchodu okupačních vojsk z Československa“, říká Tigrid. Naznačuje tím, že jemu na tom tak „převelice“ nezáleží a dodává, že je to přece jedno, jestli vojska odtáhnou; copak by se změnilo ? Není sám, kdo to říká. Na rozdíl od ostatních ještě dodává, že „sovětská vojenská přítomnost v CSSR není příčina, ale důsledek celé jedné politické éry“. V tom má pravdu. Jen začátek této éry je třeba posunout od února 1948 až před Mnichov 1938 a ještě častěji nastavovat zrcadlo všem těm, našincům i cizím, jednotlivcům i státům, kteří se o tuto éru zasloužili. Mnohý z dnešních moralistů a kazatelů velkých cílů by se tam poznal. Tigrid líčí tak trochu všechny, kteří požadují odchod vojsk (nikoliv „propagaci odchodu“, jak nepřesně říká — a v tom je velký rozdíl), jako pitomce, kterým ušlo, že SSSR sousedí s východním Slovenskem. Dodávám : neušlo. A dovoluju si současně odvést pozornost od souvislostí prvňáčků k tomu, co se učí ve vyšších třídách. Ríkáme-li, že nám jde v prvé řadě o odchod vojsk, nemyslíme si, že současně s tím 557 [pageend177]spáchá Husák sebevraždu, Kapkové odejdou do sovětského exilu a přijedou srpnoví Či dokonce únoroví poražení na bílých koních. Nemyslíme si také, na rozdíl od různých ne příliš často tázaných „poradců" Západu z řad emigrace, že svět prohlásí : vy Čechoslováci jste opravdu kabrňáci, ti ostatní na tom zůstanou, jak jsou, vám se však dostane neutrality či něčeho podobného. Stavíme tento požadavek z hlediska širších politických zájmů a z hlediska politické psychologie. Nejprve pokud jde o to druhé, už dávno před námi došla politická teorie k tomu, že každý politický cíl má smysl jen tehdy, je-li splnitelný. (Politika, která si klade nesplnitelné cíle, nemá právo se tak nazývat). Tj., je-li možné k realizaci jistého cíle soustředit co nejvíce, jinak třeba i protikladných, zájmů. Kromě toho : politický cíl musí být jasný a pochopitelný i poslednímu chasníkovi, jinak není možné, ani ve vlastních řadách, soustředit dostatek vůle k jeho prosazení. Pokud jde o to prvé : vycházíme z evropské situace, v níž sei většina zúčastněných mocností, včetně obou supervelmocí, již dnes shoduje na nutností vojenského odpoutání a v rámci toho uvažují o modalitách stažení cizích vojenských jednotek a základen, zvláště z oblasti střední Evropy. Stažení sovětských vojsk z ČSSR chápeme tedy nikoliv jako ojedinělý krok, ale jako součást zřejmě širších opatření, při nichž bude (pro obě strany) nezbytné se znovu zabývat uspořádáním bezpečnostních otázek v této části Evropy, tj. nejen celým komplexem otázek mezistátních — ale i mnohých vnitrostátních, jak to ostatně již dnes naznačuje urputný boj pod ženevským „třetím košem". Nemyslíme si při tom, že by se tak Československo mohlo dostat jednoznačně z přirozeného vlivu zájmů sovětské supervelmoci, ale předpokládáme, že by v této sféře vlivu musely a mohly být sovětské zájmy poněkud odlišně formulovány a realizovány. Předpokládáme, že by stažení (nejen) sovětských vojsk, co by součást širších opatření v Evropě, značně změnilo atmosféru v této části světa, tedy i v Československu, rozšířilo prostor čs. národně-státním zájmům, které nemůže dlouhodobě žádný režim (ani ten dnešní) zcela ignorovat. Každé rozšíření prostoru národně-státních zájmů se musí (nikoliv převratně, ale postupně) odrážet dříve či později také ve vnitropolitické situaci státu. Argument, že čs. režim byl ještě horší než dnes, i když tam nebyla sovětská vojska, neobstojí. Jednak je nepravdivý historicky (situace dlouho před i po lednu 1968 ve své dynamičnosti naznačovala dostatečné možnosti vývoje a příchod vojsk byl tomu bariérou), jednak je nepravdivý z hlediska současných širších souvislostí : stažení sovětských vojsk odkudkoliv z Evropy by bylo nejen signálem, nýbrž již součástí opatření nového bezpečnostního (tedy i politického) uspořádání. Byl-li příchod sovětských vojsk puntíkem za obdobím konfrontace systémů na evropské půdě, byl by jejich odchod již důležitým symbolem praktické spolupráce. Jakákoliv československá vnitřní politika by musela v takovém případě ovšem o to uvážlivěji postupovat vůči maximalistickým požadavkům z vlastních řad. Odchod vojsk nechápu, abych mluvil jen sám za sebe, jako bránu k protisovětské politice. Ta je, at se nám to líbí, či ne, nemožná. Zablokovala by možnosti dalšího vývoje a nenalezla by porozumění ani na Východě, ale ani na Západě. Zdá-li se tato skica co do požadovaného někomu málo, musí mi nejprve, bez fanfaronství, vysvětlit, jak je možné dosáhnout více. Přinese-li vývoj, který nelze zcela „předvídat", víc,, budu tomu rád. Nemohu si však přece v oblasti nepředvídaného klást reálné politické cíle. Že má tato představa bolavá místa, především ve svém gruntu, tj. v tom, že nejde o řešení jen Československa či východní Evropy, nýbrž o problém Evropy střední po obou stranách dnešní stále ještě železné opony, mě nemusí nikdo poučovat. Vidím a slyším to, pozoruji-li politické půtky např. v NSR. O to spíše je však naší povinností nejen formulovat požadavky, nýbrž vyjadřovat se 558 [pageend178]také kriticky, a to již dnes k přípravě a provádění kooperační politiky — jak na Východě, tak i na Západě. I v tom smyslu má naše „kňourání“ (aniž bych ho chtěl v nejmenším přeceňovat), svou pevnou politickou úlohu. (O těchto otázkách se v nejbližších letech nadiskutujeme asi víc než dost a žádný z nás se při tom nevyhne ani základní emigrantské kolisi : totiž mezi čs.národně-státními zájmy a zájmy těch politických sil, v nichž spatřujeme své politické spojence, či těch států, jejichž občanský průkaz nosí ten či onen z nás ve své kapse). Tigrid označuje mnohé z těchto představ za marxistické. Nevím, zda má pravdu a nevím také, jak ke svým závěrům došel. Překvapuje mě to o to více, že i on, zdá se, některé z těchto představ (i když nedůsledně) sdílí. A není sám. Sdílí je — daleko konsekventněji než on — značné množství antimarxistů v Evropě i v Americe. Snad by stálo za to, kdyby jednou vysvětlil, co si pod označením „marxistický (-á, -é)“ vlastně představuje. Pobavil by jistě četné zájemce nejen mezi námi, ale i v Praze, Moskvě, Pekingu, Paříži, Římě a v celém širém okolí. A teJ už jen k drobtům : podle Pavla Tigrida přijala „stará“ emigrace pražskojarníky „vlídně“, „odolala svodům k polemice“, „uvolnila psací stoly“ a mikrofony novým, atd. Tigrid zaměňuje sebe a jistě ne málo jemu podobných, úcty si zasluhujících partnerů v politických diskusích, za většinu „staré“ emigrace, za většinu emigrace vůbec. Mýlí se — a koriguje překvapivě sám sebe. Zažil přece, při mnoha příležitostech, jak „vlídně“ byli a jsou pranýřováni ti noví (rozuměj : levičáci), a cítil se dokonce povinnován vystoupit na jejich obranu. Pokud jde o „svody k polemice“, odolávali jim zpočátku spíše mnozí z nových (než pochopili hloupost svého počínání), neododali jim od počátku četní ze „starých“, předstihováni naivními či alibi hledajícími maxi- malisty z řad nových, a v poslední době, jak vidno, ani on sám. A proč by také měli ? Nevidím nic špatného na polemice, pokud při ní rozum nezůstává odložen v předsíni, pokud si ji zúčastnění nepletou s hospodskými hádkami a sílu argumentů nehledají jen v iluzích, či dokonce v kbelících pomluv a urážek. Argument o „uvolňování“ jakýchkoliv míst je, Pavle Tigride, vskutku legrační. Dostali snad ti noví místa (např. u mikrofonů, ale i jinde) proto, že „staří“ nad nimi ronili slzy, anebo proto, že osvícení správci psacích stolů a mikrofonů pochopili, že — chtějí-li odvádět kvalitní práci, formou i obsahem přístupnou konzumentům — musí si k tomu také vybírat odpovídající pracovní síly ? Nepletme si třeba dočasný koncensus politických zájmů a „tvrdou realitu“ s charitativní činností! Už vůbec pak ne, co se cizojazyčné (neemigrantské) knižní a časopisecké produkce týče. (To není soud o kvalitě toho, co noví či „staří“ produkují, to by bylo trochu složitější, jen připomenutí základních faktů.) Autor „Salvy“ vychází vůbec z podivné představy, jako by svět, do něhož přišla nová emigrační vlna, byl světem jednolitým, v němž udává tón „stará“ emigrace a ti nepohodlní z nových byli cizorodým tělesem. Kde k tomu přišel ? V tomto světě neudává (a ted nevím, zda : bohužel nebo spíše ? bohudík) tón žádná emigrace, stará ani nová, česká ani jiná. Zajímá-li se tento svět o některou z nich, nebo dává-li některé z nich možnost se tak či onak prosadit, má k tomu své důvody, vycházející mj. z jeho vlastní mnohočlennosti. Noví tu našli stejně tolik svých politických příbuzných, jako staří před více než dvaceti lety. Rozdíly jsou snad jen v tom, že ti naši političtí příbuzní mají obvykle hlouběji do kapsy než ti druzí (to je špatné) a že nás však nehodlají používat jen jako strašáky do svých demokratických zahrádek proti zlým jinak smýšlejícím vrabcům, jako to činí mnohdy ti druzí (a to je dobré). Jinými slovy : naše postavení není ideální (kdo to očekával ?), ale nemáne pocit, že bychom byli v cizím světě. Naopak, čím déle, tím spíše poznáváme, kolik shodných starostí a problémů má tento svět s těmi, které formovaly naši politickou orientaci a kolik je zde těch, kteří spatřují 559 [pageend179]východiska zhruba tam, kde my. Tedy nestěžujeme si — a snad proto také nestřílíme salvami. (Používám-li značně neklasického termínu : politické příbuzenstvo, nemám na mysli jen určité politické strany v určitých státech. Hranice mezi příbuznými a ostatními není vždy identická s hranicemi stran či států, probíhá mnohdy skrze různé z nich a je spíše hranicí mezi střízlivým rozumem a zaslepeností nejrůznějšího druhu. Nerozumím proto dobře, proč nám Tigrid doporučuje za „model“ jen program německých sociálních demokratů. Samozřejmě, že se s nimi v mnohém shodujeme i neshodujeme, tak jako se oni shodují či neshodují sami mezi sebou, ale asi by se nám naši němečtí sociálně demokratičtí přátelé vysmáli, kdybychom od nich chtěli opisovat model politické alternativy vzniklé a uskutečňované v západním Německu s jeho historií a dneškem a s jeho zahraničně politickými vazbami a roubovat to, jako bezprostřední politický program, na Československo). Na tomto místě se vlastně přímo vnucuje poznámka o struktuře pražskojarníků. Jsou neméně, snad ještě více rozčleněni než byla emigrace poúnorová. Doufám proto, že jsem příliš často nepoužíval slovo my, aby se to některých nedotklo. Mám v těchto souvislostech na mysli ty z nich, které měl zřejmě na mysli také Tigrid. Mluvím především o emigraci v pravém slova smyslu politické a v rámci ní pak o těch z nás, kteří se považují jen za součást i doma existující socialistické opozice, kteří se při tom snaží si zachovat soudnost a stavějí prioritu československých národně-státních zájmů před své zájmy úzce osobní či před zájmy zemí, v nichž je jim třeba žít. V jejich názorech neshledávám „nesmysly troufalé“ ani „trapné“, i když si budou muset dávat asi velký pozor, aby se jich nedopouštěli v budoucnu podobně, jako se jich dnes, pod vlivem nemoci zvané emigrace, dopouští jistá část emigrantů „starých“. Přiznávám ovšem, že i mezi praŽskojarniky jsou taškáři, komedianti, skokani z názoru na názor, z víry na víru, od partaje k partaji tak, jak to právě jejich osobním zájmům vyhovuje a jak to slouží jejich potřebě politického alibi. Mezi nimi nalezneme balancující „na nepříliš vysoko položené trapéze“, jak říká Tigrid, ale ti nepatří obvykle k oněm, pro něž má shrnující název „mí marxističtí přátelé“. Zná-li Tigrid podobné (já ano) a považujeli za nutné na ně připoutávat pozornost (já ne), pak at to učiní, konkrétně, přesnými výstřely, nikoliv salvou, při níž sice broky zůstávají v zadku kdekomu, ale výsledkem je jen připomenutí starého pořekadla o vlku, co se nažral a koze, co při tom zůstává celá. Adolf Müller ( Universita Kolín nad Rýnem) (Jako obvykle v polemikách, autor dopisu interpretuje po svém vcelku jasná stanoviska a tuto nesprávnou interpretaci pak kritizuje. Tak srozumitelnou větu : „Na rozdíl od svých marxistických druhů v exilu jsme skeptičtí k možnosti trvalých strukturálních reforem totalitního systému“, transkribuje Múller takto : „(Tigrid) kritizuje své marxistické druhy za to, že usilují o možnost trvalých strukturálních reforem“. Vynecháním dvou důležitých slov mění smysl celého argumentu, který je jasný z věty další : „Nemáme iluzí o tom, že občanské svobody jsou vždy limitovány a i tyto limitace neustále ohroženy v systému, který si vynucuje aplikaci zásady vedoucí úlohy straný.“ — Nebo i věty : „Na Československo a jeho osud — od roku 1948 — by se nemělo zapomenout. Ale také by nad ním neměli nedůstojně a veřejně fňukat ti, kteří na tomto osudu mají svůj podíl“, interpretuje Múller tak, že „odpor proti vnitropolitickým represím (v ČSSR ale i třeba v SSSR) nepovažují za plané kňourání ani v Moskvě, ani v Praze...“, a opomíjí celé odstavce v článku, s nímž polemizuje a v nichž se rázně odsuzují represe, „existenční genocida“ a „podloudné procesy“ organizované Husákovým režimem. — Ale jako na potvrzení základní argumentace 560 [pageend180]„Salvy“, Adolf Miilier předkládá hned několik nedoložených tezí jako neměnné pravdy. Tvrdí : nikoho nezajímá... pronásledování lidí kdysi...“. Nikoho ? Kdysi? Je už tedy vyřízena záležitost desítek milionů povražděných v SSSR, vylíčená v nové knize Solženicynově ? Na dvě stě poprav v padesátých letech v ČSSR opravdu už nikoho nezajímá ? Takto to Adolf Miilier jistě nemyslel — právě proto pozor na příliš apodiktické formulace, před nimiž jsme v článku varovali. Zřejmě marně, nebot Můller bez debaty zjištuje že na východ od Labe je „politicky zajímavá“ ( ?), „dnešní v časovém i politickém slova smyslu“ ( ?) opozice „souhrnně nazývaná socialistická“, a každá jiná je „málo zajímavá a účinná“. A hotovo! Odpovídá tak, bezděky, na vlastní otázku co si Tigrid „pod označením marxistický (-á, -é) vlastně představuje“. Což třeba lidi, kteří k ideologii (či světovému názoru) poutá pupeční šňůra zřejmě silněji, než historická zkušenost a poučení, jež by z ní mělo plynout ? P. T.) Vážený pane redaktore! Pozornost, kterou věnovalo Svědectví v posledním čísle čs. sociální demokracii, je vskutku mimořádná. Zabývá se jí značná část vzpomínek J. Firta a vedle toho studie anonymního redakčního kolektivu. Už to naznačuje, že jde o otázku nanejvýš zajímavou nejen z historického hlediska, protože Svědectví je časopisem zabývajícím se především současností. Škoda však, že to, co bylo na tak mnoha stránkách čtenáři prezentováno, nevybočilo z po léta tradovaných klišé. Vzpomínky J. Firta jsou důkazem, jak někdy vzpomínání může být šalebné, poněvadž se na něco zapomíná a jiné ve vzpomínkách nabývá jiných dimenzí. Shodou okolností se nyní zabývám materiály o druhém exilu a snad tedy přijmete moji nabídku Firtovy vzpomínky doplnit a poopravit v některém z příštích čísel. Chtěl bych se proto omezit jen na onu druhou stal, uveřejněnou pod titulem „Čtvrt století jedné neblahé události“. Likvidace čs. sociální demokracie v r. 1948 t. zv. sloučením s KSČ jistě neblahou událostí našeho poválečného vývoje byla a stojí za studii. Má-li však přinést něco nového, nesmí být prejudikována (zcela nesprávnou, jak dovodím na závěr) tézí, nýbrž musí tuto tézi vydedukovat na základě historické analýzy. Místo ní však autoři podávají jen poněkud narychlo spíchnutý přehled historie této strany, zejména období londýnského exilu. [...] Poválečné počátky čs. sociální demokracie byly skutečně nesnadné, jak autoři píší a mimoděk to vystihují i tím, že v této souvislosti citují to, co V r. 1958 napsal v exilu V. Bernard, poválečný poslanec strany a dnes rozhodný kritik někdejší „levice“ : „Proč vlastně zakládat sociální demokracii, ptali se v květnu 1945 nejen odpůrci čs. sociální demokracie, ale i někteří desorientovaní stoupenci. Záměrně totiž bylo šířeno, že dříve či později splyne se stranou komunistickou.“ Sám V. Bernard totiž ještě 15 měsíců před tím psal v moskevských Československých listech (č. 3, 15. února 1944) : “Nutnost jednoty čs. dělnického hnutí je dnes v sociální demokracii uznávána téměř všeobecně... Sociálnědemokratická emigrace, soustředěná zejména v Anglii, nejednou se vyslovila pro myšlenku jednoty a výslovně zamítla politiku dřívějšího rozkolu.“ Je nutno ovšem dodat, že onu poválečnou jednotu měli představovat vedle komunistů a sociálních demokratů také národní socialisté a že není málo dokladů o jejich kladném postoji jak vůči KSČ, tak — a to především — vůči SSSR; to nemá být výčitka, jen konstatování a především upozornění, že rozumět minulosti je možné jen v kontextu tehdejší situace (v daném případě traumatem z Mnichova, uznáním předmnichovských hranic SSSR aváháním Anglie v této otázce, uzavřením smlouvy o poválečné spolupráci anglo- sovětské atd.), nikoli brýlemi r. 1948 či 1968. 561 [pageend181]Vratme se však zpět. Výstavba strany v r. 1945 byla skutečně obtížná. V každé převratové době se prosazují především krajnosti, nebo, opatrněji řečeno, jasně vyhrocená stanoviska. To v případě čs. sociální demokracie nebylo. Snažila se protiklady spíš mírnit, proto její tehdejší označování za „stranu slušných lidí“. Nejméně stejnou měrou proti ní působila (Bernardem zmíněná) „šeptanda“ o brzkém sloučení s KSČ. Rozšiřovaly ji svorně všechny tři strany v naději, že tak něco z tohoto krajíce získají pro sebe. K tomu přistupovala podivudohná neschopnost sociální demokracie dělat skutečně aktivní propagandu. Autoři kladou na př. otázku, zda její radikální program v otázce znárodnění jí spíše neuškodil. Myslím, že ne — a ani neprospěl, protože tehdy většina dělnictva nevěděla (a dodnes neví), že znárodnění navrhli a prosadili sociální demokraté a že revolucionář Gottwald, který za první republiky šturmoval kapitalismus dnem i nocí, to najednou považoval za „moc revoluční,“ protože na to neměl direktivu z Moskvy, takže mu dlouho trvalo, než si to rozmyslel. Díky neschopnosti sociální demokracie „prodat“ svou politiku ve veřejnosti se však nakonec Gottwald objevuje později jako strážce znárodnění před údajnými pokusy „reakce“ (do níž patřila i sociálnědemokratická „pravice“ včetně někdejšího „levičáka“ Laušmana) vrátit fabriky jejich majitelům. To byly hlavní příčiny oněch pouhých 14 %, které sociální demokracie ve volbách v r. 1946 dostala. Jakmile však popřevratový radikalismus (nejen u komunistů) ztratil atraktivnost, objevovaly se příznaky přesunů v politickém rozvrstvení ve prospěch sociální demokracie. Ponechme stranou rekapitulaci událostí v únorových dnech r. 1948, jak ji autoři do všech podrobností podávají. Podstatou zůstává, že právě odliv „revoluční" vlny se všemi důsledky činil víc než problematické dosažení oněch 51 % hlasů v příštích volbách, jak to KSČ vyhlašovala. (A to ani s jakousi „nadstranickou“ kandidátkou, o níž tehdy uvažovala; o „jednotné kandidátce“ nemohla být tehdy ani řeč.) K tomu ještě přišla kritika, které byla vyslovena na zakládajícím zasedání Informbyra. To pochopitelně zvyšovalo nervozitú KSČ tak, jak se termín voleb blížil; i hledala cesty, jak své konkurenty oslabit. V této souvislosti mi není jasné, proč ani dnes, kdy už je to „historií", pokračuje mlčení o tom, že se už od sklonku léta KSČ zabývala plány na rozbití „měštanských“ stran. Fierlinger se v té době snažil získat řadu sociálnědemokratických politiků pro svůj směr s odůvodněním, že oslabení těchto stran povede k posílení sociální demokracie právě vůči KSČ. Mnozí z nich s touto kombinací nesouhlasili a není pochyb, že o tom informovali druhé strany. Je jen jedno vysvětlení, proč se o tom dodnes mlčí : komunističtí historici se dosud nedostali k písemným dokladům (pokud vůbec existují), a později poražení odpůrci KSČ mlčí, aby neodhalili krátkozrakost svého počínání v únoru 1948. Pmí pokus o rozbití NF byl demagogický návrh KSČ na t. zv. milionářskou dávku v září 1947. O opodstatněnosti označení „demagogický" svědčí nejlépe to, že i Fierlinger, který jistě nemůže být považován za odpůrce komunistů, proti němu měl výhrady. Návrh vedl k vážné vládní krizi, která byla překonána dohodou sociální demokracie s KSČ, která tuto stranu donutila vrátit se opět ke spolupráci ve vládě. O několik měsíců později nár. socialisté, lidovci s slovenští demokraté využili kompetenčního sporu ve vládě za záminku k demisi svých ministrů. (Byli si tak jisti úspěchem, že ani neuznali na vhodné sociální demokraty informovat a postavili je před hovotou věc; nechtěli se zřejmě o očekávanou „gloriolu vítězů“ dělit). Zapomněli však, že nic nesvědčí komunistům lépe než právě krizové situace. 562 [pageend182]563 Vývoj po jmenování nové vlády autoři líčí v souladu s obvyklými schématy a poněkud zkrátka berou i komunistického historika, J. Nedvěda, kterého jinak často citují. Je to logické : všechno podle nich (stejně jako podle interpretací stran, jejichž ministři podali demisi) začalo Benešovou cestou do Moskvy v r. 1943 a podepsáním smlouvy se SSSR a pokračovalo to přijetím Košického vládmího programu, předloženého Gottwalden (který však sami přijali, když do Moskvy přijeli s prázdnýma rukama a ,,roztříštěni“, viz Svědectví, str. 256); Tím jsou z obliga a historie pro ně končí 25.2.1948, protože končí i jejich historie : sociálnědemokratická levice už jen provedla to, co bylo předem jasné, totiž sloučení s KSČ a volby s onou jednotnou kandidátkou, „jak to bylo dávno jisté“. Nedvěd líčí věci poněkud jinak : „Jestliže těsně po únoru bylo mezi vedením KSČ a čs. sociální demokracie dohodnuto, že také ona půjde do voleb samostatně, znamenalo to, že sloučení se nestalo v prvých poúnorových dnech součástí bezprostředních plánů komunistické strany... [samostatnost sociální demokracie] nemela být jistě záležitostí jen několika týdnů.“. Nedvěd dále cituje m.j. sociálnědemokratický oběžník ze 17.3.1948 : „Někde se vyskytují hlasy aby strana splynula s KSČ. Všimněme si dobře těch, kdo tak zmalomyslněli. Většinou jsou to osoby, které stály napravo a levici podezřívaly, že chce stranu zaprodat. Nyní se ukazuje, že levice trvá na zachování strany samostatné a silné“. (,,Cesta ke sloučení sociální demokracie s komunistickou stranou v r. 1948,“ str. 66. a 67.) Stejně jako se po únoru neuvažovalo o sloučení, neuvažovalo se ani o jednotné kandidátce. Naopak. Ve všech stranách byly sestavovány kandidátky samostatné. Teprve 5. dubna se předsednictvo ÚVKSČ usneslo navrhnout jednotnou kandidátku. Návrh podalo předsednictvo ÚRO 7. dubna. Jak uvádí Nedvěd, bylo ,,s vedením sociální demokracie, representovaném v oné době už Fierlingerem“ o společné kandidátce a z toho logicky plynoucím sloučení jednáno 9. dubna a toto souhlasilo. Ve skutečnosti však ve vedení sociální demokracie došlo k bojovému hlasování a tyto návrhy byly přijaty jen malou většinou. O důvodech, které KSČ k těmto návrhům vedly, mluví Nedvěd jen mlhavě. Snad je tedy na místě po Čtvrt století říci je otevřeně tak, jak mi je reprodukoval jeden z účastníků jednání s KSČ a rozhodování ve vedení sociální demokracie : KSČ se obávala, že by ve volbách utrpěla porážku, poněvadž by na Moravě pravděpodobně zvítězili lidovci a v Čechách sociální demokraté, které by volili m.j. i národní socialisté, nevěřící v reálnou sílu své „obrozené“ strany a podobně i lidovci, ale i někteří komunisté, kteří se na budoucí vývoj začali dívat s obavami. Nedvěd píše, že důvodem pro jednotnou kandidátku snad bylo, že by KSČ dostala „jen“ 65 % hlasů a že by to v zahraničí vypadalo po „velkém únorovém vítězství“ málo. Nedovedu si představit, jak na toto číslo přišel a zda by to skutečně mohla „západní propaganda" využít proti KSČ víc, než komedii s jednotnou kandidátkou. Pro ilustraci, která bude zajímat jistě i komunistické historiky je možné dnes už alespoň rámcově uvést na př. toto : tehdy po únovu se obrátila ne nevýznamná část funkcionářů KV lidové strany v Č. Budějovicích na KV sociálních demokratů s nabídkou, že přestoupí a že převede značnou část členstva, pokud ovšem lze garantovat další samostatnou existenci sociální demokracie. (Jednal jsem o tom s Fierlingerem a některými dalšími tehdy vedoucími funkcionáři a získal jsem pevný dojem, že až na některé vyjímky většinou počítají s další existencí a organizačním rozvojem strany.) A ještě jiný případ : Je známo, že ve snaze psychologicky ovlivnit veřejnost (a podpořit „Gottwaldovu výzvu“ ke vstupu do KSČ) komunistické sekretariáty vystavovaly legitimace příslušníků jiných stran, kteří k nim přestoupili. Udělali jsme tehdy v Č. Budějovicích totéž, ale s legitimacemi komunistů, kteří přestupovali do sociální [pageend183]demokracie a tehdejší předseda KV KSČ (a pozdější nechvalně známý gen. prokurátor) J. Bartuška na to reagoval nabídkou „přestat s takovými metodami“. Ayšak za dané situace, kdy většina organizací sociální demokracie byla rozklížena a kdy převládaly defaitistické tendence, nebylo možné vážně návrhu KSČ odporovat. Že však nebyl přijat s nadšením a jak bylo „sloučení“ přes to hodnoceno svědčí na př. to, že B. Laušman na zasedání UVV sociální demokracie v dubnu 1948 srovnával tuto akci s rozpuštěním strany v prosinci 1938 (!), jak Nedvěd píše. A Nedvěd taky doznává, že při sloučení došlo „beze sporu ke značnému porušení organisačních pravidel“ strany. Autoři statě ve Svědectví dále poukazují na některé momenty z obnovy činnosti čs. sociální demokracie v r. 1968. Zdůrazňují především nechut i reformního křídla KSČ smířit se s tím, a na jejich pokusy nabídkami „postů“ tyto snahy paralyzovat. Při hodnocení těchto jejich postojů je nutné si postavit otázku : • do jaké míry při tom hrály roli obavy z dalších komplikací ve vztahu k KSSS a spol., • do jaké míry se jednalo o jev zcela přirozený : kdo je ochotem vzdát se dobrovolně mocenského monopolu a to i tehdy, když vidí kam vedl, • zda vůbec by mělo smysl obnovovat činnost strany, ve chvíli, kdy by to opravdu vyvolávalo nadšený souhlas u politického partnera. (Domnívám se, že žádný, protože takovým způsobem došlo v r. 1948 k „obrodě“ a zachování dnešních pseudostran.) S ujasněním těchto otázek je teprve možné hodnotit oficiální prohlášení KSČ o obnově Čs. sociální demokracie. Měli by si toho být vědomi především ti, kdo v r. 1968 namnoze varovně zvedali prst „aby se nešlo příliš rychle“, a dnes se předhánějí v kritice programové polovičatosti komunistických reformátorů. Proto je základní téže, z níž autoři statě vycházejí, velmi problematická. Formulují ji následovně : „Sociální demokracie musí být likvidována nebo pohlcena všude tam, kde se pokouší o společný postup s komunistickou stranou jako její mocensky a politicky slabší partner. K její likvidaci či pohlcení musí dojít dříve nebo později poté, kdy komunistická strana se stane stranou vládní na delší než přechodnou dobu.“ Základním nedostatkem tohoto tvrzení je, že — s odvoláním na vývoj ve východoevropských státech — vyjímá z tohoto vývoje jen sociální demokracii a nechce vidět tento vývoj jako celek. Ve skutečnosti totiž : • Ve všech východoevropských státech nebyla zlikvidována sociální demokracie, ale především parlamentní pluralitní systém. Likvidovány byly všechny politické strany jako politické strany a to bez ohledu na to, jaký byl jejich poměr ke komunistické straně, a bez ohledu na to, zda byly silnější Či slabší. Staly se z nich politicky bezvýznamné atrapy. • Je pravdou, že sociálnědemokratické strany byly na rozdíl od nich likvidovány totálně : nesměly zůstat ani jako atrapy stranické plurality. Tézi, kterou autoři stanovili, však tato skutečnost povrzuje velmi problematicky : je lépe totiž nebýt vůbec než existovat jako atrapa. • K likvidaci sociálnědemokratických stran došlo ve všech východoevropských státech bez ohledu na to, jaký byl jejich poměr ke komunistům a bez ohledu na to, zda byly slabší než komunistická strana či silnější. • Zcela chybné je tvrzení, že „ve všech zemích, v nichž se po II. světové válce komunisté dostali k moci, byla sociální demokracie likvidována během 3 let jako samostatná politická strana“ (str. 252). Abychom upřesnili pojem : „dostati se k moci“ rozumím k vládní moci, poněvadž v r. 1945 se v žádném státě komunisté nedostali k absolutní moci. K vládní moci se však dostali také ve Francii a třeba v Rakousku, aniž by tím byla tamnější socialistická strana likvidována. 564 [pageend184]• A konečně si připomeňme r. 1968 a obnovení činnosti čs. sociální demokracie. Nárokem na obnovu svého místa v NF dala jasně najevo, že se nechce stavět do opozice, tedy že chce —jako rovnocený partner pochopitelně — s KSČ spolupracovat. A přesto autoři článku jistě patřili k vyznavačům názoru (jehož správnost ponechme stranou), že by vstup sociální demokracie na politickou scénu znamenal konec KSČ. Tedy právě opak toho, co tvrdí. V závěru své stati staví pak ještě jednu „tezi“ : komunisté, když jednou moci dosáhnou, „se s nikým o tuto moc nedělí, tím méně se svými nejnebezpečnějšími konkurenty, sociálními demokraty (jimž v jistých případech přidělí nedůstojnou úlohu satelitní stínové politické organizace)“ (str. 268). Je těžké zjistit, jak k takovému „závěru“ došli. Rekapitulace geneze komunistické samovlády u nás ukazuje, jak už bylo ostatně uvedeno, pravý opak : v ČSR stejně jako nikde jinde nebyla tato samovláda slučitelná s existencí aí t. zv. „pravé“ či „levé“ sociální demokracie a to nejen jako strany, ale ani jako „satelitní stínové organizace". Proto dochází v rozporu s původními úmysly KSČ i vůlí „levých“ sociálních demokratů k její likvidaci, přesto že v jejím čele stojí opět Fierlinger. A naopak : všechny ostatní politické strany jsou zachovány jako „stínové satelitní organizace“. A ještě k jedné „tézi“ se autoři propracovali: „Zkušenosti nejen z Československa... jednoznačně prokazují, že samostatná sociální demokracie nemá místo v systému, který si říká socialistický, ale je ve skutečnosti systémem monopolní moci jedné strany — komunistické.“ Nedovedu si představit, že by jakákoli strana mohla existovat samostatně v systému, který je výrazem monopolu jakékoli jiné strany; s výjimkou případu, že by usilovala o změnu tohoto systému, ke které by však došlo už tím okamžikem, kdy by takováto strana začla existovat. Tato výjimka platí o situaci v ČSSR v r. 1968. Obnovení sociální demokracie a její vstup do politického dění jako politické síly (k tomu však v podstatě nedošlo) by znamenalo konec mocenského monopolu KSČ. Od onoho okamžiku by bývala musela svou politickou váhu opírat nikoli o samozvanou „vedoucí úlohu“, ale o skutečně získanou podporu v národě. Teprve v tomto okamžiku by byl býval překonán dosavadní systém zcela. Toho si byli vědomi dogmatikové, zvyklí na svou vládu partajněbyrokratického aparátu a proto dělali vše možné, aby tomu zabránili. Toho si byli vědomi i reformisté — a měli určitě jisté obavy z toho, jak obstojí. Vědomy si toho byly i existující pseudostrany, které se sice pokoušely i emancipaci, ale bez velkého ohlasu ve veřejnosti : jejich Členská základna se zvětšovala jen nepatrně a bylo jim zřejmé, že teprve vstup sociální demokracie do politického dění by znamenal kvalitativní změnu systému a tím i jejich situace a proto ho podporovaly. Smysl celé práce redakčního kolektivu Svědectví vysvítá z jejího posledního odstavce : „Zbývá podat důkaz, že o čtvrt století později pro francouzské neb italské komunisty (likvidace sociální demokracie jako předpoklad cesty k socialismu) nezbytná není. Historická zkušenost lidových demokracií by měla nabádat socialistické partnery komunistů ke krajní obezřetnosti.“ Kdysi se v Praze tradoval vtip, jak nebožtík Nejedlý jde za slunného dne po Václaváku s roztaženým deštníkem a n a otázku, proč, když přece neprší, odpovídá, že sice ne v Praze, ale v Moskvě že prší. Kdybychom tento vtip měli adaptovat na tvrzení autorů, musel by znít, že sice Paříži (Římě) neprší, ale v Praze předevčírem pršelo. Dedukovat závěry z jednoho historického období a z jedněch geopolitických poměrů do jiných prostě nelze. V podstatě by nám mohlo být lhostejné, k jakému závěru autoři na adresu francouzských, italských a snad i jiných západních socialistů na stránkách Svědectví dojdou. 565 [pageend185]Není to však lhostejné, jestliže se tyto „závěry“ ve svých důsledcích zcela konkrétně dotýkají československých poměrů. Dnešní systém v Československu byl vytvořen partajněbyrokratickým aparátem, a „ideově“ zdůvodněn a podepřem falešnými dogmaty. Jedním z nich bylo učení o stále se stupňujících přípravách imperialismu k útoku proti socialistickému táboru, ke kterému mělo vždy už už dojít; bylo nyní postaveno na hlavu oním téte á těte údajného útočníka a oběti, jehož jsme svědky. Jiným bylo učení o revanšistech, stojících s nožem v zubech, s hakenbrajcem v klopě a s praporem Mnichova kousek za Boubínem; rozplynulo se jak pára, když NSR podepsala smlouvu s Moskvou, Varšavou, a nakonec s Prabou. Dalším z oněch základních článků víry bylo učení o „sociálfašistech“ (rozuměj sociálních demokratech) jako naháněčích imperialistů. A najednou se ozve Brežněv a nabízí jim — akční spojenectví (v Praze to ovšem Hrzalové a spol. zatím nestačili ztrávit). Součástí tohoto „učení“ je i poučka, že socialismus může být vybudován jen s „vedoucí úlohou komunistické strany“, že není jiný socialismus než onen zvěstovaný v rudé Mekce a že ti, kdo to popírají, t. j. sociální demokraté, jsou žoldáky kapitalismu. Jak je však možné toto „učení“ obhajovat, když západní komunisté ho (za mlčelivého souhlasu východních) popírají ? A jak mají naši dogmatikové reagovat na to, když západní socialisté na Brežněvovy nabídky na partnerství odpovídají — když, tak nejen na Západě, ale taky na Východě, nejen tam, kde my dodržujeme politickou demokracii, jíž vy užíváte, ale i na Východě, kde jste tuto demokracii likvidovali spolu se sociálnědemokratickým hnutím. Geopolitická situace Francie je podstatně jiná než byla situace východoevropských zemí v r. 1948, jiná, a to velmi podstatně, je také mezinárodní situace. A jiné jsou konečně zkušenosti dnešních komunistických vůdců na Západe : jistě žádný z nich nemá chuť dostat se do postavení třeba Dubčeka onoho 21. srpna 1968. To vše jsou důvody, proč eventuelní partnerství socialistů a komunistů nepředstavuje ■nebezpečí pro západní socialisty, ale pro východní komunistické dogmatiky, pro vyznavače jediného socialismu, uskutečňovaného „vedoucí úlohou strany“, ve skutečnosti monopolem moci. Škoda, že autoři článku nevěnovali těmto otázkám pozornost, kterou si jistě zaslouží v souvislosti s naší skutečností. Přemysl Janýr (Vídeň) {Autor dopisu, dlouholetý funkcionář čs. strany sociálně demokratické, nejednou prokazuje, že je především straník a pak teprve nezaujatý kronikář. Co hůř, nechce se ani dnes poučit z historicky nesporného faktu, že sociálně demokratické strany komunisté zlikvidovali — tak či onak, jednou ranou nebo pěti, v únoru nebo až (!) v dubnu —: všude tam, kde se sociální demokracie pokusila o společný postup s komunistickou stranou „jako její mocensky a politicky slabší partner“ (jak jsme zdůraznili, proto Janýrova aplikace na země jako Francie nebo Itálie neplatí). — Tvrzení, že Fierlinger usiloval o zachování samostatnosti čs. sociální demokracie by muselo být prokázáno, pádné důkazy jsou právě o opaku. — Pokus z jara 1968 o obnovu sociální demokracie jako samostatné politické strany autor, ačkoli se sám na něm podílel, úporně minimalizuje : šlo prý o „obnovu nároků" (!) této strany na „její místo“ (!) v Národní frontě, nikoli o opozici, ale o spolupráci s KSČ. Není možné! Kolikrát ještě kolaborantské koncepce Janýrovy inspirace položí hlavu sociální demokracie rovnou pod komunistický nůž, nehledě k tomu, že takto „obnovená“ sociálně demokratická strana by v Československu (právem) nedostala ani hlas, ale zato by se stala spoluodpovědnou za politiku strany, zatížené zločiny, justičními vraždami, vězněním 566 [pageend186]sociálních demokratů a posluhující kolaborací s mocností, jež se prokázala být úhlavním nepřítelem země a lidu. — Sociální demokracie si zaslujuhe lepší osud, než jaký by jí připravil autor výše uveřejněného dopisu. Milý pane redaktore, Doufám, že pan Antonín Brousek (Berlín) nenarukoval k artilérii a že nemá nic společného se „salvou do přátel“, protože byste se v tom pádě mohl lehce (a obrazně, pěkně prosím) ocitnout v kůži oněch generálů, kteří se v každé pořádné a tudíž nepřehledné vřavě, dovedou krásně strefovat jinam, než mají. Pan Brousek se tedy domnívá, že jsem sestavil, když jsem už psal také o Máchovi špektákl, k němuž by měl připojit alespoň nějaký ten štěk. Tohle páně Brouskovo vidění je, věru, pěkně domácí a připomíná mi geniální Čapkovu obálku k Mahenově Knížce o českém charakteru, na níž se mu podařilo stěsnat do co nejúčinnější zkratky některé výroky našich předních lidí, které jakoby vyjadřovaly určitý český nihilismus. Tak tam např. stojí, že právě Mácha si zaznamenal : „Co zde sním a co zde vypiju to jediné jest-co v světě užiju“ a že revolucionáři Sabina a Frič zas mnili : „Zahřměte děla! Dožij, dopij !“ a „At zhyne starý podlý svět!“. Doplňuje to rovněž ludvíkovské, leč rovněž Fj ty Gellnera heslo : „Po nás at přijde potopa!“, z čehož by se dalo vyvodit, že český inteligent je nejen plebejec rázu výrazně absolutistického, ale že jeho vidění má vskutku cosi společného se zvláštní faktografickou optikou zmíněného Brouska. Jakobych se ocitl znovu v milé hospůdce : „Všecko je to, pane, komedie!“ Pokud jsem dokázal oddělit bez jakékoli průpravy v agronomii příslovečné zrní od plev, resp. nadávky od něčeho, co připomíná názor, došel jsem především k následujícímu : Za prvé, že se p. Brousek domnívá, že jakákoli paralela mezi Máchou a Kafkou je banální, ba snobská, dále, že je veliká legrace dělat z Máchy snad dokonce nějakého předchůdce T. G. Masaryka a především, že Mácha byl skutečně (jak už se domnívali Brouskovi nesčetní předchůdci) autor, který měl pramálo společného s hledáním „smyslu české přítomnosti ve světě...“ atd, tedy někdo, kdo doopravdy nezapadá do řady a dal vlastně zapravdu těm, kdož jej nejen pokárali, ale zároveň hodlali umlčet. To jsou doopravdy myšlenky ne snad smělé ,ale zato intimně naše, protože známé a našemu určitému pojímání literatury blízké. Dovolují totiž, abychom se pohybovali na dobrém známém trávníčku v bezprostřední blízkosti našeho dvorečku a zabraňují nám vznášet se k nějakým ohvězděným výškám, které nota bene inspirují k jakési vlastně vesmírné emigraci (O, bych lehkou vzlétnout mohl perutí-Tam, kam touha žádá hoříc ve mně! — Nebylot by tady mého pobytí, — Tvůj bych nebyl, ba ni celé země!), či spekulovat o nevysvětlitelných záhadách, jako jsou třeba osud, čas, prostor, atd, což jsou lapálie vedle vlasteneckých hodnot, jež obhajovali už Tomíček et consortes a po nich ted vlastně také Brousek. Mát p. Brousek i k českému průmyslu tiskárenskému vztah podobně vlastnicko-živnostenský, domnívaje se, že je nevhodné potiskovat stránky „naší“ revue nějakými subjektivistickými pokrouceninami. Ale zneužijme p. Brouska alespoň coby jakýsi předmět sloužící k přibroušení nástrojů, kterých bude ještě mnohdy třeba na cestě k jiné budoucnosti. I když velice subjektivní zvolání „Dalekát cesta má! Marné volání I“ se netýká bezprostředně osudu jedné národní společnosti, nýbrž především jednoho mimořádně jasnovidného jedince, jsme stále ohroženi určitým druhem (nebo čeledí ?) vidění Či spíše slepoty, které je s to vyvolávat v životě nás všech podobně dusivý pocit marnosti. Ale jak koneckonců oddělovat povzdech-konstataci nejvýznamnějšího českého básníka všech dob od vnitřních otázek, jež si kladou jeho blízcí ? Mohl by být někdo velkým 567 12 [pageend187]národním básníkem, kdyby nebyl právě tím, kdo vyjadřuje to, co je právě jedinečné v myslích těch, kteří mu jsou nejbližší ? Bud je to tedy omyl, že je máchovská poesie autenticky česká, nebo existuje máchovské prožívání a porozumění skutečnosti, které jsou právě v Čechách nejautentičtější. To je otázka velice vážná a někdy nabývá rozměrů nejzásadnějších. Jednou v padesátých letech jsem se odvážil položit profesoru Z. Nejedlému otázku, proč jen Tyl a vůbec ne Mácha a dostalo se mi po zamyšlené odmlce nevrlé odpovědi vědce, který přímo spolurozhodoval o orientaci naší kultury : ,,Hm, Mácha, Mácha... na to teá není čas I“ Protože na Máchu není a nebude čas nikdy, nebude-li ochota přihlédnout ke skutečnosti, že česká otázka je otázkou přesahující běžnou politickou praxi. Dávno si už myslím, že mezi Máchou a Kafkou existují vztahy daleko hlubší, než by se zdálo. Byl jsem docela jistě „salonfáhig“ o hodně dřív, než se sešla v Liblicích konference, která Brouskovi leží v žaludku asi stejně jako Klimentovi, který hostuje v dnešním Rudém právu. V knížce Píseň o růži, kterou vydal v osudném roce 1948 O. Girgal, je o tom doklad. Od začátku mě např. fascinovala skutečnost, že jak Máchův tak Kafkův otec se vydali z meditací poznamenaných jižních Čech, aby si v Praze otevřeli obchůdek a založili rodiny, z nichž vyšlí dva mimořádní básníci, kteří po- citovali zákony, jimž podléhají lidské existence tak úžasně podobně. Já vím, že lze namítnout, že je to zas jen jedna ze zcela vnějších shod, ale co naplat ? Jiný náš krajan, tentokrát z Moravy, ví stejně dobrě jako Hegel, že „fenomén je... jednota vnějšího vzhledu a existence“, ale protože má za sebou úsilí laboratorního typu, dokáže Husserl už sdělit, že „zážitky ve své ryze zásadní obecnosti“ nejsou nikdy pouhá „fakta skutečně zažitá“, což komukoli, kdo hledá (a tedy, dovolíte-li, i mně) umožňuje hru určité intuice, která „vede k realismu“, tedy činnost, která tím, že usiluje o postihnutí skutečnosti, dává rovněž příležitost zmocnit se srozumitelného vlastní inteligencí. Ale nechrne úvah natolik sporných a všimněme si jedné z nej výraznějších shod mezi máchovským a kafkovským chápáním toho nejpodstatnějšího (alespoň jedné !). Nej- zazší mez sourodnosti se mi tedy vyjevuje v onom záznamu „Já miluji květinu, že uvadne... Člověka, že zemře a nebude... já miluju — více než miluju — já se kořím Bohu poněvadž není.“, což je formulace závěru určitého myšlenkového pochodu, který je vlastní všem ústředním hrdinům Kafkových románů (povídek, črt, záznamů, atd.). Že je v tomto výkřiku obsažen soucit s lidským údělem, jak soudí třeba Salda, je jistě pravda, ovšem jen pravda částečná. Máchovi stejně jako K.-ovi je právě jedna lidská existence především příležitostí a nástrojem k průzkumu otázky závažnější, která v sobě tají zákonitosti zatím nesrozumitelné. Máchův i Kafkův výzkum shodně vyústují v konstataci ,,přítomnosti“ řádu překonávajícího kapacitu bytostí řádu jiného, který je řádem jejich, řádem nedokonalým, protože lidským. Odtud tedy jejich pře o Boha, úsilí tak bytostné a bolestné, že z nich činí básníky jakési nejpozoruhodnější, zdánlivě ateistické, ale ovšem absolutní — víry. Uvědomíme-li si ovšem tuto zásadní kvalitu máchovské (a také kafkovské) poesie, dostaneme se také docela přirozeně do blízkosti problematiky masarykovské. Nic na tom nemění, že Masaryk charakterizuje českou otázku jako otázku zásadně náboženskou a humanitní. Kdo kdy uvažoval o metafyzice, ví docela bezpečně, že jde jen o terminologickou diferencí. Čteme-li konečně Českou otázku, pak vidíme, že ani Masarykovi nešlo o zevní rysy naší reformace, protireformace, event. horlivého příklonu některých k pravoslaví, ale o vniternou struktůru základů těchto našich schopností a proměn. Že mu šlo tedy o otázky ryze metafyzické, což se mi zdá užitečné říci, navzdory posměchu, kterému je tento termín vystavován, a snad právě pro něj. Není také nijak bezvýznamné, že Masaryk o Máchovi velice dobře ví, a to natolik, že 568 [pageend188]píše v knížce o Havlíčkovi : „Nejhlubší člověk v době předbřeznovské byl z mladších Mácha — ale ten zůstal předčasným prorokem...“ a že ve studii O naíi nynSjší krisi staví Máchu do jedné řady s Kollárem, Palackým, Havlíčkem, atd., což je u Masaryka hold největší. Mácha tedy souvisí s linií, kterou Masaryk vyhledává napříč českými intelektuálními dějinami u jejich samých zdrojů a je tudíž zcela lhostejné, jestliže toto zpříznění může vyvolat nějaký škleb. Stejně jako je bezvýznamné, pochybuje-li někdo o Máchově zájmu o ,,českou“ otázku, když byly napsány básně tak bezprostředně srozumitelné, jako třeba „Hrobka králů a knížat českých“ či třeba právě „Na příchod krále“, která byla pochopitelně oceněna jako „Typům non meretur“, což jen dosvědčuje, že tehdejší autority byly poněkud citlivější k hodnotám, které obhajovaly než p. Brousek, který si podnes nevšimnul, že v této básni je vyjádřen názor na smysl české přítomnosti ve světě a její potřeby, názor onoho druhu, že se zazdál strážcům tehdejšího pořádku přirozeně nevhodný a nepoužitelný. Stejně by se dalo hovořit o Máchově próze, snad především o oné scéně v přemyslovské síni vyšehradského hradu, v níž definuje Kněz svému bývalému žáku, z nějž se stal kat, jeden výrazný princip české mravnosti, umožňující přechod z jedné éry do druhé. Jan Hus se tu neocitl na stránkách autorova rukopisu jen tak zčistajasna. Všimněme si však i některých jednotlivostí z výpadu A. Brouska. Nevím, z čeho usoudil, že přisuzuji právě J. K. Tylovi úlohu hlavního iniciátora Máchova odsouzení. Tylova kritika je jen ošklivým vzorem kritik u nás dosti běžných, kdy kamarád nastaví nohu kamarádovi z důvodů do značné míry zcela a omezeně osobních. Výsledek podobných závistí činí z českého intelektuálního zápasiště jakýsi tunel, v němž zuří pověstný souboj černochů se vším, co s tím souvisí : že totiž nikdy nikdo neví, kdo mu podrazí nohu. Tyl byl zajisté člověk rozporuplný a do určité míry nešťastný. Nicméně národ dodnes pěje jeho krajinný hymnus. Tuší ovšem také, že šlo o jednoho z kmenových iniciátorů mylných představ o funkci literatůry. O tom konečně napsal Havlíček způsobem, k němuž není podnes takřka co dodávat. Aktualizovat Tylův pohled na literaturu není nicméně marné, protože názory na socrealismus mají v Čechách kořeny staršího data, než snad jen padesátá léta našeho věku. Nic není nikdy ve světě myšlenek tak příliš nové a není to ani jen únor 48, který stojí třeba u zdroje faktu, že se dá hanobit máchovského básníka Halase způsobem, který až tragikomicky připomíná odsouzení staré přes stodeset let. Pokud jde o „stalinismus“, bylo by konečně nutno uvažovat o jeho souvislosti s věkovitým a trvalým charakterem každého absolutismu, a tedy totalitarismu, s jeho neodmyslitelným atributem, mocensko-byrokratickým aparátem. Není třeba si dělat nějakých zvláštních iluzí o schopnostech našich vlastních sil. Scenário předvolání nešťastného Sabiny do jednoho bytu ve Vodičkově ulici se nebezpečně podobá scenáriím mnohých pozdějších „jednání“ ideologicko-kontrolních komisí. Z tohoto hlediska je konečně dost výrazná stát Julia Fučíka, kterým p. Brousek tak okatě opovrhuje a po němž dokáže hodit trochou bláta, jež ho má v našich myslích třeba sloučit s předčasně zesnulým Janem Petrmichlem. Panu Brouskovi ovšem i tady chybí smysl pro odstíny. Nejde jen o otázku talentu, ale o cosi srozumitelnějšího. Fučík byl bojovník opozice, zatímco Jan Petrmichl, neohrožován ničím jiným než budoucností, usazoval své odpůrce z pozic sic bláhového, ale v danné chvíli mocenského, drtícího a agresivního establishmentu. Nevím, a nemám možnosti zjistit, zda se v bytě Františka Palackého sešla porada, která rozhodla dát mladému Máchovi za vyučenou, ale tenor odsudků, které zazněly z jednoho jediného a v danném okamžiku drtivě vlivného centra soudobé české kultury, 569 [pageend189]je jednoznačný. To, že se veřejně a česky proti výroku nikdo, a okamžitě, nedokázal ozvat, je také výmluvné. „Stalinismus“ avant la lettre? Nesnášenlivé a mocné vrstvy dovedou vždycky operovat v terénu, který si důkladně ohledaly, účinněji, než „předčasní proroci“. Jinak by, koneckonců, žádní „proroci“ (předčasný je pleonasmus) nikdy neexistovali a společenská džungle by už dávno byla nahrazena prostory rajské harmonie. Máchův odchod z tohoto zlého Kocourkova byl jednoznačný a jeho zásadní rozhodnutí stejně úplné, jako jsou úplné odkaz a výzva, které zanechal. Kriteria poesie jsou také absolutistická, byt jinak, než ona, která míní omezit svobodu ducha. Poesie není jen literatura a Mácha, kdyby nebyl Máchou, mohl dělat koncipienta třeba jen pár kroků od míst, v nichž každodenně dorůstal do vlastní podoby. Od Macha víme, že ještě krátce před svým odchodem do poněmčeného kraje, odpíral v Praze byt jen překročit práh německého bytu. Víme od něj také, že ,,... dr Frič a mnohý jiný advokát pražský i za plat k sobě do praxe [jej] přijme, když jest vůbec znám co výtečný právník, jak jej zvlášt prof. Haimerl veřejně byl vychvaloval. Nebylo nic plátno.“ J. V. Frič si dokonce vzpomíná, že v dětství zahlédl Máchu na schodišti otcovského bytu. Šlo tedy o zlom podstatný a srozumitelný, v duchu určité logiky, kterou znal Mácha na rozdíl od většiny svých druhů * od Kanta a která se vine až k Husserlovi. V duchu podobné logiky i „náhoda“ je jen projevem zákonitosti, kterou neznáme. * (kteří četli protikentovce Herdera). V tomto smyslu je možno i nesouhlasit třeba s Nezvalovým temperamentním prokletím „pitomé vznešenosti", která zdánlivě zapříčinila Máchovu smrt. Nezval byl z látky na první pohled zdánlivě zvláštní, v níž spolužily vlastnosti stejně zdánlivě paradoxní, jako třeba jakési dětinské opovržení nedokázaných vztahů s důvěrou v horoskopy, či třeba schopnost nedocenit fakt, že individualistický básník dokázal již před sto lety hasit právě stodoly lidí, jímž, jak se dnes říká, musel být nutně „cizí". Týž skutečný básník Nezval nám nicméně dokázal vzkázat do budoucnosti : „Hanba Tomíčkovi dvacátého století, té banální smečce kastrátů se známými potměšilými tvářemi...“ Zbývá konečně zaznamenat jedno přehlédnutí. Přejmenovávání i nádraží způsobilo, že jsem zaměnil Masarykovo nádraží za Wilsonovo. Je to o to hloupější, že jsem se do Vrchlického sadů díval dlouhá léta z okna našeho bytu ve Washingtonově ulici. Roztržitost, za níž se na sebe mrzím. Utne se ovšem i mistr tesař a šéfredaktor, uvažující o tom „Jací jsme...,“ připíše budoucímu Otci národa přednášku „O oddanosti slovanských národů arcidomu rakouskému“, ač onoho 25. září 1791 nebyl příští Máchův kritik ještě na tomto světě pozemském a onu adresu ovšem sepsal a pronesl abbé Josef Dobrovský. S pozdravem a s důvěrou, že tyto řádky nezůstanou jen mezi námi, ale že si je budou moci přečisti dnešní i zítřejší čtenáři Svědectví, Ivo Fleischmann (Paříž) P.S. — Otu právě jeden z aforismů Ciorana, autora na nějž nás kdysi s pošklebkem upozornil Ladislav Štoll nad čerstvým Halasovým hrobem : ,,Spisovatel nás nepoznamenal proto, že jsme ho hodně četli, ale protože jsme na něj příliš mnoho mysleli. Nijak jsem zvlášt nečetl Baudelaira nebo Pascala, ale tak neustále jsem přemítal o jejich trápeních, že mě doprovázela všude tak věrně, jako má vlastní." 570 [pageend190]Vážená redakce: Nevíra ve vlastní sílu, podcenění mechaniky moci a nezkušenost s vojenskými možnostmi obrany spolu s přeceněním síly slova a naivní vírou v obdiv a sympatie světa — v tom vidí Christian Willars (Svědectví č. 46, „Smysl českých dějin“) příčiny katastrof v letech 38 a 68 a dnešního neblahého stavu. Třináct stránek zhuštěného textu je trochu malý prostor pro vypořádání se s dějinami národa a mocenskými souvislostmi na trýznivé pouti od basilejských kompaktát až ke vstupu zemského vlastenectví, jež nalézá v nedávné renesanci projevů moravské svébytnosti. Všímá si však s naléhavou aktuálností problémů státní moci československého státu a brannosti obyvatelstva. A to je v povodni poinvazní publicistiky téma výjimečné. Zdá se, že po pětileté erupci přichází doba pro klidnější hodnocení událostí v roce 1968, jejichž svědectví se dosud mnozí děsí víc než morových zvěstí ve středověku. (Willars sám nepatří do srpnové vlny). Varuje před opakováním a ustálením legend a iluzí, v nichž se prý český politický život mnohdy pohybuje. Domnívám se, že spíše pomohou fakta, drobné zprávy, dokumenty, které nelze snadno utopit v moři zbožných přání, vysněných představ či nezničitelných stanovisek. Politické konstanty a státní zájem věru nejsou kabát či korouhvičky. Ty dvě věci však mají někdy blíže k realitě a politicko-mocenskému pohybu ve společnosti i v duši jednotlivce, než abstraktní definice. V praktické politice je nejlepším nástrojem úspěch. V jakékoliv kategorii. Willars se právem ptá, proč ve státně-mocenské politice bylo Československo opětovně tak neúspěšné a věří, že rok 1968 „změnil poměr českého národa k několika konstantám, jež ... znovu a zákonitě definovaly postavení českých zemí ve středoevropském prostoru“. Neexistuje tedy opravdu koncepce usmíření v Evropě, jehož předčasným derivátem byly některé myšlenky Jara ? A kde hledat pravděpodobnost úspěchu v blízké budoucnosti ? V druhu odporu proti násilnému aktu tak jak byl prováděn například skupinou kolem Jiřího Hájka ? Či ukázala forma odporu ing. Kuby konkrétnější cestu ? Myslím, že odvolání okupačních vojsk zůstává prvním cílem. Tady by byl optimálním týž prostředek, jehož použil sám útočník, totiž násilí a moc. Je taková koncepce reálná ? Dále. Politika a ekonomie nevyvolají žádný vážnější pohyb bez psychologických iniciativ. Při jejich hledání, či v nářku nad jejich nepřítomností, nelze pátrat pouze v dědičných dispozicích daného celku, nýbrž, politicky, přihlížet k vlivům a tlakům prostředí a okolí a vyvracet námitky, jichž vždy pasivní většina má zpravidla dostatek po ruce. Je to tudíž otázka úspěšnější kontinuity v metodice politické práce, po níž Willars zklamaně pátrá v našich dějinách. Tím spíše, že v záplavě analýz strukturálních reforem či ve svrchované konjunktuře brilantní žurnalistické kasuistiky není vždy snadné vidět prosté pravdy o vztazích mezi lidmi a v lidech samotných. Co však chybí jsou informace, zprávy, tisíce zpráv byt subjektivně podávaných. Nebot praktická politika je práce s lidmi, nikoli s anděly či dábly. O abstraktní ošacení či o vášeň škatulkovat nebude v Cechách nikdy nouze. Willars říká, že „historicky myslícího pozorovatele průběh roku 1968 nepřekvapil“. Snad — já jsem překvapen ještě dnes. Ale o to nejde. K jeho pozorování : Je nemálo „českých otců“, kteří intenzivně a na vlastní kůži a na domácí půdě prožili tu osmičkovou repetici katastrof a nicméně „jejich páteře nejsou zlomeny“. Ztráty ovšem byly, a ti padlí svrchovanou měrou odpověděli na otázky po historickém poslání a budoucím vývoji. Určitě neměli v úmyslu stát se subjekty či objekty politické lyriky a beletrie. Rovněž nemyslím, že by šlo též o odpověJ na otázku cizinců, kteří „s údivem 571 [pageend191]čítali“ na hrobu Neznámého vojína jména bojišť z celého světa, jen ne z Československa. To je jistě specifikum moderních českých dějin, ale onen nedostatek bohužel snadno napravíme až tam budeme smět připsat dlouhý seznam jmen jako Jáchymov a Bory, Leopoldov a Příbram, Mírov a Pankrác, Mladou Boleslav a Špilberk, Horní Slavkov a Most, Opavu a Valtice, Ruzyň a Konviktskou ulici, Pardubice a Hradisko u Olomouce, Břeclavu a Ústí. To jsou všechno velice česká a slovenská jména, jejichž oběti je třeba vidět právě tak v poČtových skutečnostech jako v časových umocninách. Kdo prožil doma dvacet let trvalého odporu a potom události roku 68, ten nepochybuje o národní vůli, tužbách a možnostech další cesty. Cestu praktické národní politiky nastoupí národ sám, bez valné podpory Či odporu odkudkoliv. Úspěch bude otázkou koordinace, sjednoceného úsilí a volby vhodné chvíle. 1938, 48 a 68 jsou tři podstatně rozdílné události. Mnichov byla nesmyslná a s hlediska státu zcela zbytečná kapitulace. Je to čistě Česká záležitost. Prvotřídní stav čs. armády a odhodlanost bojovat však byly produktem versailleské politiky a výchovy i práce v národním státě. Krize a následující vývoj ukázaly nakolik byl národní stát iluzí v daném státním rozměru. V podvečeru sudetské krize se Willars dostává do spleti antagonismů a vyložených historických nepravd, ale zcela právem se ptá : splnily tehdy české země svou povinnost vůči Evropě ? Především ji nesplnily přijetím Mnichova samy vůči sobě. A hovoříme-li v kategoriích státně mocenských, pak ji jistě nesplnily ani vůči Evropě. Všech prostředků, celého potenciálu mělo být použito k obraně. Hned po válce jsme měli v Praze přístup k pramenům a čas (45-48) zabývat se studiem otázek o možném vývoji v případě přijetí boje v září 38. Velmi stručné hypotézy závěrů byly asi tyto : hlavní směr nástupu útočníka vedl přes Krušné hory na Prahu. Bylo možno udržet prostor severovýchodních Čech a Moravu alespoň šest týdnů. Čáru Bílé Karpaty-Moravská brána bylo možno udržet do jara 39. Kardinální otázkou by byl boj o převahu ve vzduchu a boj s tehdy novou německou taktikou smíšených obrněných kolon v rychlém postupu za účinné podpory bitevního letectva, tak jak jsme to potom viděli v květnu 40 ve Francii. Takové odhalení německé taktiky bojem mohlo snížit stupeň překvapení, jehož Němci docílili na Meuse a v celém francouzském tažení a to by byl nemalý přínos a ovlivnění válečného vývoje v prvních fázích. Mohl československý odpor zabránit druhé světové válce ? Poctivý rozbor branných prostředků, s nimiž jednotlivé státy disponovaly na jaře 39, nedává příznivou odpověd. To nic nemění na skutečnosti, že kapitulace bylo to nejhorší řešení, se zcela negativním vlivem na vnitropolitický vývoj v západních zemích i jinde. Avšak úvahy o spiknutí německé armády proti Hitlerovi při prvních výstřelech na československé hranici nepatří ani do slavné říše Českých nejistot a kondicionálů, ale přímo do říše fantasie. Rovněž tak předpoklady o možnostech případné aktivní sovětské podpory na podzim 38 či na jaře 39 jsou pochybné. Rusové by patrně nezměnili svou koncepci dlouhodobého strategického manévru, v němž postupné vydání rozsáhlých přístupových prostorů je nezbytnou Časovou funkcí pro pomalou mobilizaci prostředků v hlubokém zázemí. Willars se správně ptá : ,,... jde o to mít právo na otázku, kterou kladli Poláci čs. uprchlíkům, když přecházeli hranice na cestě do neznáma : „Proč páni nebojovali doma ?“. Tady je třeba říct stručně toto : otázka nám byla kladena v Těšíně v červnu 39 a necítili jsme se uprchlíky, ale vojáky, kteří nešli do neznáma, ale hledali jsme kvalitní moderní zbraně, jež jsme nakonec také našli. 572 [pageend192]Realizace koncepce z roku 1918 nebyla bez masarykovských brášků možná. Hovořím o historickém faktu, nikoliv o alternativách. Onen výjimečný muž, který se za války tak znamenitě poučil o realismech státně mocenských prostředků, neviděl projevy a záruky udržení státu ve philadelphské deklaraci, ale v opakovaných projevech subjektů, tedy stejně tak u Zborova a Bachmače a na Dos Altu a u Arrasu jako v Rumburské vzpouře a v dezerci českých pluků z rakouské fronty. To byly činy povýtce politické, které se proměnily v pádné argumenty u konferenčních stolů. Myslím, že není mnoho důvodů naříkat nad „domovem sedmi národů“, jen kdyby ty národy byly ochotny spolupracovat a plnit „poslání odkud a kam se ubírá společenství lidí definované reálnějšími, staršími a slavnějšími kritérii.“ Nuže, ČSR přece upřímně hledala vnitřní kompromisy v modernějším celku než bylo pozdní Rakousko-Uhersko, které — jak říká Willars — „nepřežilo nebot nedovedlo najít kompromis“ mezi nacionalismem a státní myšlenkou. A neorganická expanze do Karpat a na Balkán nebyla koncepcí českou, nýbrž francouzskou. Jistě to byla se strany Francouzů velmi nedůsledná politika, leč problémy slovenské otázky vidím jinde. Po ústroj nosti a politicko-společenských podmíněnostech v rakouské říši je produktivnější pátrat v kvalifikovaných argumentacích Talleyranda, který přes své feudální vazby nicméně tušil a snažil se prakticky řešit závislosti i způsob mírového soužití mezi malými a velkými státy. Naproti tomu dnes tak aktuální snahy po regeneraci met- ternichismu se mi zdají přinášet máloco realizovatelného v dohledné středoevropské budoucnosti. Sdružování se do větších celků je nezbytné, stavění pyramid podřízeností je archaismus. Ponechme stranou Willarsovy závěry o ,,nedokonalém pokusu“ o uskutečnění velké myšlenky v letech 1918 — 38. Při konfrontaci Benešova koncepce zcela selhala. Jistě. Odkud se však vzala ta značná míra setrvačnosti v podpoře Benešovi i po tak fatálních státních otřesech v září 38 a v březnu 39 ? Od koho či z jakých hodnot vyšla iniciativa k odchodu několika tisíc profesionálních vojáků z okupované země do zahraničí ? Lze to vysvětlit analogií, reciprocitou legionářských tradic, i když subjekty, vojáci, byli vlastně titíž, s výhodou generačního omlazení i výcvikových hodnot umožněných dvaceti lety samostatné existence ? A byla překvapující autorita Benešova kvalitou sjednocovací či škodlivou ? Julius Firt ve svých Záznamech (Svědectví č. 46) se pečlivě zabývá těmito otázkami a přichází, mimo jiné, k závěru : „Když přišly hodiny rozhodnutí, stáli proti disciplinované skupině komunistů s jasným a dobře promyšleným programem a podporované souputníky, přeběhlíky a spekulanty — nadstranický president a houf víceméně bezradných, zmatených a opuštěných důstojníků, vojáků, letců, byrokratů a politiků“. Avšak tady je přece nutno hned položit otázku : kým byli opuštěni ? Jenom presidentem ? Benešův monopol moci za války je složitý jev plný protikladů, nepochybně však základní faktor ve sběhu a vývoji událostí. Otázky vlivu či ne-vlivu, užití či nezasažení vlastních ozbrojených sil při vzniku státu v roce 1918 a obnovení státu v roce 45, hledá Willars „v planých diskusích a rozvášněných debatách o zásluhách na samostatnosti“, či „na povrchnosti postřehů o vlivu amerického rozhodnutí zastavit se u Plzně na budoucnost země a její politickou orientaci“. Ponechme rok osmnáctý odpočívat v minulosti. Benešova koncepce zahraniční armády ve druhé válce se nutně lišila od fenoménu legií. Hlavní nesnáz však spočívala v tom, že Beneš sám uprostřed války od své koncepce odešel, či musel odejít, třebaže pravděpo­ dobnost vítězství byla v roce 1943 mnohem větší než Masarykovy nejistoty ještě 573 [pageend193]několik měsíců před příměřím. Již sémantika výrazů příměří (1918) a bezpodmínečná kapitulace (1945) varuje před paušálními soudy. Beneš jistě neopustil svoji výchozí myšlenku (to byl ten záhadný plán) použití vlastních jednotek v konečném údobí bojů na vlastním státním území jen tak lehce. Vždyt to vždycky bude ten nejpřirozenější a nej konstruktivnější způsob. Předně nepočítal, stejně jako mnozí jiní, s totálním odpadnutím francouzských válečných potenciálů. Nicméně to byl plán přijímaný až do června 42 (Heydrich). Teprve ke konci toho roku se akční možnosti československé moci rozplynuly v moři celosvětových strategických cílů. Nicméně to byla koncepce reálná, podporovaná ochotou k obětem nejen v zahraniční akci, ale zejména doma. V srpnu 68 rozbouřil násilnický noční přepad i hladiny velmi stíněné, pod nimiž až dole u dna pevně leží vlastní zájmy a tu ve své rozhořčenosti bývalí představitelé moci za války připomněli skutečnosti, jež plně dokumentují tehdejší úmysly a možnosti (viz např. Hansard). Rovněž tak rozsáhlé a kruté úsilí poúnorového vedení po likvidaci všech připomínek nekomunistického odporu za války, bylo druhou stranou téže mince. Na tom nic nezměnil ani úspěch propagandy o fašistických gardách a výrobě okresních hejtmanů, s jejímiž pozdními výhonky jsme se setkali kupodivu i na stránkách pražských deníků v době plného rozpuku Jara. Snažili jsme se zbavit přítěže, jíž byla tehdy za války v exilové situaci takzvaná nepo- litičnost armády. V prosinci 41 byla v Aberdeenu předložena presidentovi žádost o zřízení ministerstva pro letecké jednotky. Byla motivována jak přínosem k uznání zahraniční reprezentace tak vědomím potřebnosti přímého politického zastoupení při jednáních v samotné vládě. Nešlo nám vůbec o dualitu v armádních složkách, nýbrž o spoluúčast při rozhodování. Takových akcí byla celá řada, měli jsme výhodu a právo víc křičet od začátku, protože jsme vůči tehdejší skutečné autoritě, britské vládě, měli ochotně přijímaný argument aktivní účasti v boji. Za války je totiž nejvyšší autoritou vítězství, jemuž se vše podřizuje. Česká flinta nebyla hozena do žita ani tehdy, když exilová vláda opustila základnu, na níž se jí podařilo dosáhnout limitovaného uznání a začala provádět politiku, jež musela skončit v neskutečnu. Avšak v onom rozsáhlém komplexu je užitečné stále se korigovat dvěma skutečnostmi : analogií situace i rozdílností výsledků čs. a polské politické reprezentace v Londýně. Za druhé pamatovat, že již v prosinci 43 v Moskvě se Beneš jako vrchní velitel vzdal možnosti rozhodování ve vojensko-strategických opatřeních, ačkoliv na několika frontách aktivně bojovaly čs. jednotky. Proč tak učinil ? Co ho k tomu přimělo ? S kým hovořil před cestou ? Co se kde dozvěděl ? Jedná se o omyl, zradu, pozdější podvodnou manipulaci, či lze událost zařadit do logického sledu událostí a faktů ? Konečně je užitečné prostudovat všechny okolnosti operace u Arnheimu a krizového střetnutí v Hlavním spojeneckém velitelství, jež skončilo podřízením se Montgomeryho. Pramenů a literatury je o všem dostatek. Nechodil jsem nikdy po prchalovských stezkách, ale ujištuji přítele Willarse, že jsme křičeli. Ostatně tak Činíme i dnes. Kontinuita českého protestu v průběhu celých dějin je trvalejší než kontinuita státní. Jde totiž o základní vlastnost a sílu české duše, jíž je a zůstane kacířství. V politické rovině se této podstatě nejvíce přiblížili Havlíček a Masaryk, Beneš zde zůstal cizincem a proto jeho koncepce nikdy neinspirovaly a nemohly získat celonárodní podporu ve chvílích rozhodnutí. Willars má pravdu, že politika pomsty a retribuce byla nesmysl. Hlavně proto, že byla nečeská a negativní ve všech směrech. Avšak únorový úspěch podvodu s prosazením jednotné kandidátky nelze chápat pouze v domácích souvislostech. 574 [pageend194]Pouze několik slov k „povrchním a slabomyslným postřehům“ o vlivu plzeňského zastavení na budoucnost a politickou orientaci země. Historie Deanova dopisu Antono- vovi o návrhu podmíněného postupu jednotek do vakua a souhlasu s jejich stažením po dosažení cíle, totiž odzbrojení německých jednotek, proti nimž obyvatelstvo Prahy a středních Cech stálo s holýma rukama, je pouze částí skutečnosti. Jistěže americké jednotky byly zavázány stáhnout se zpět. V jejich čele však měl a mohl postupovat Sítkův prapor, jehož vojáci nebyli povinováni se stáhnout, protože to byli čeští vojáci a ti byli doma. Podobně sem patří historie Mrázkovy stíhací skupiny, která ve svém přesunu do prostoru Prahy byla zastavena v posledním okamžiku, již po odstartování z Northolu. Dále. Jsem dalek odvolávat se na autoritu Svobodovu. Avšak byl v té době velitelem čs. operačních jednotek, které již stály na vlastním území, a až bude dostupný původní text druhého dílu jeho Pamětí, potom argumenty zastavení jeho jednotek na Moravě i nepoužití Fajtlovy Smíšené let. divize v konečných fázích spíše podpoří než zmenší tvrzení o důležitosti toho, kdo první přejel pražské mosty. A důsledná interpretace jevu, jemuž se začalo říkat „setkání na Labi“, vrhá světlo do stejného pytle otázek. Byli CeŠi zodpovědní ř Když hořela Budapešt, Češi se ani nehnuli, stěžuje si Willars. Uvedu osobní vzpomínku pro ilustraci situace v českých zemích. Vrátil jsem se krátce před ma<Jarským povstáním do Prahy, kam mi byl po sedm let zakázán přístup. Z jediného kufru, který „přežil“ u příbuzného, jsem vytáhl jediný kabát — anglický převlečník, vzal pod ruku dvě knížky a šel si sednout do „Slavie“. Než jsem došel od Prašné brány na Můstek, byl jsem třikrát zastaven policií, knížky a kapsy prohlédnuty. V kavárně mě sebrali u stolu, jako obvykle, a za chvíli jsem byl Ve Smečkách na oddělení pro „východoevropské záležitosti“. Neměl jsem u sebe nic v jazyce Koszutově, ale stejně si mě tam dva dny nechali. V té době bylo stále plně v provozu mnoho koncentráků, země právě prošla údobím teroru, ležela zdecimována a rozvrácena. Možnosti akcí ve prospěch Budapešti byly bohužel vskutku omezené a nepovažuji tento případ za vhodný pro generalizaci o čs. branných aspektech. Plně chápu přítele Willarse, že se zlobí nad tvořením legend a mnohostrannými litániemi o událostech, jež přikryty balíkem slov zdají se být vhodně zapomenuty v nenávratnu. Těžiště problému vidím ve dvou skutečnostech. Rusům se podařilo přejít ze stavu Velké vlastenecké války do pozice supervelmoci. Avšak proč se jim podařilo vyčarovat a používat jako znamenitý politicko-mocenský nástroj onoho strašáka — německou úhrozu — když již v roce 45, na rozdíl od roku 1918, bylo konkrétní skutečností, že Německo bude po příštích třicet let okupovaným a rozděleným útvarem ? Zde přece měl nastat „aurea aetas“ — zlatý věk samostatnosti české, rozkvět obchodu a řemesel, nebývalá příležitost pro ekonomickou expanzi, když odvěký soupeř ležel na lopatkách. Co jsme však viděli ? Rozvrat, neuvěřitelnou pauperizaci, systematickou genocidu a dnes život na dluh v okrajové gubernii. Jsem si jist, že Willars dedukuje a vycituje správně, že tužby z roku 1968 nebyly zničeny pod pásy tanků, nýbrž byly zahnány za dveře, kde dále naléhavě čekají. Není již vzdálen čas, kdy bude možno a nutno vydávat svědectví o pohybu a pozitivním vývoji právě v těch nejméně předpokládaných prostorech, totiž ozbrojených složkách a jiných nástrojích státní moci za Jara, o skutcích a činech. A o předčasnosti celého pokusu, který nebyl cvičením ve filosoficko-sociálních abstraktech, ale výrazem neza575 [pageend195]držitelné cesty zpět do Evropy, do reality moderních ekonomických a politických vztahů. Nehledejme vlivy a odrazy celospolečenského hnutí, jímž bylo pražské jaro, jinde než doma. Jím si obyvatelstvo připomnělo a ověřilo, že vztah mezi cizí vojenskou mocí a politickým vlivem nepatří do kategorie konstant. Odstup pěti let a dnešní překotný vývoj ve světě přímo volají po seriózních dokumentech a příčinách a cílech sovětského vojenského zákroku. Musí být nalezeny cesty, jak předložit poctivé doklady k úvaze všem československým občanům. Příznivější politický vývoj ve střední Evropě může být určen a zaručen vlastním úsilím, to jest politickým a bude-li nutno i branným tlakem obyvatelstva, jež na daných územích žije. Máme právo a povinnost bránit svou zem všemi prostředky, okupant musí odtáhnout. Nechceme ho, nepotřebujeme ho. Nemáme spor s ruským lidem, ale jeho vojáci u nás nemají vůbec co dělat. Mladá Československá generace nechce nic co jí nepatří. Je evropsky orientovaná a je si vědoma, že si musí odstranit z cesty opakovanou zradu, hloupost, kupčení, manipulaci s lidmi a cizí útlak. Mladí Češi a Slováci mají spoustu respektu sami k sobě a rostoucí vědomí, že v nadcházející době změn leží na dosah ruky příležitost odstranit miny a dráty, za nimiž nečíhají diví lvi, ale sousedé s týmiž aspiracemi a týmiž potřebami. Za nimiž leží mladá Evropa obyčejných lidí, kteří již nechtějí žít ani na cizí účet ani pro cizí bemi. Tací sousedé žijí na všech stranách čs. prostoru, na všech čtyřech stranách je třeba je vidět a nalézat. Zmizí posedlé představy o předělu, křižovatce a bezpečnostním čtyřúhelníku, o mesiášství a mučednictví. Vyvstanou nové, jiné problémy a úkoly a překážky. Vývoj půjde novou cestou, evropskou, cestou budoucnosti. Je to cesta nedlážděná iluzemi o sympatiích světové veřejnosti, o vibracích kosmických rozměrů, jež jakýkoliv progresivní pohyb na březích Českých řek vždy údajně vyvolává. Končí jedno historické údobí, nezůstaňme pozadu. Exil je především protest a připomínání. Dr. Václav Šikl (Londýn) Dr. Šikl má pravdu : třináct stránek je trochu málo, jde-li o to ,,vypořádat se s dějinami národa“. Třináct stránek však stačí, jde-li o vytýčení zásad a o výčet tragických následků vyplývajících z rozporu mezi neměnnými strategickými — v našem případě historickými — zákony a oportuní, ahistorickou a tudíž nezbytně neúspěšnou a zhoubnou drobnou taktikou. Na oné rovině, kde platí pouze neúprosné širší souvislosti měřené v kategoriích století (v nichž kdysi myslívali státníci) nedochází k tragickým překvapením. Ta se dostavují výlučně na oné taktické rovině kde platí kategorie ,,dneška“ a ,,zítřka“ (v nichž myslí politici). A tak Dr. Šikl bohužel opakuje klasickou chybu českého moderního politického myšlení : říká, že končí či začíná opět jedno historické období. Snad mně promine, použiji-li beletristického obrazu : dnešek je pouze plynulé pokračování včerejška a nepozorovatelný začátek zítřka. Lidé se ještě nikdy nesešli, aby rozhodli, že „dnes“ končí renesance a „zítra“ začne baroko. Souhlasím s Dr. Šiklem, že by bylo užitečné mluvit o vojenských a branných aspektech moderních českých dějin. Není ale nápadné, že neexistují žádné práce politicky nezneužitých českých vojenských historiků, či memoiry vyšších vojenských velitelů ? Celou odpovědí Dr. šikla se táhne jako červená nit právě to, co osobně považuji za počátek všeho zlého : představa národa a jeho teritorií jako bezbranné oběti osudu. Proč „trýznivá cesta od Basilejských kompaktát“, proč ten věčný nářek, že vždy chceme to správné, dobré a hezké a ti ostatní (sověti, Hitler, velmoci, komunisté) nám to musí 576 [pageend196]pokazit ? Snad by bylo užitečné si konečně přiznat, že ušlechtilé formulace a koncepty nestačí. Ušlechtile znějící program má — podle české psýché — mít zaručené vítězství a nárok na ohledy celého světa. Kdy tomu tak v dějinách bylo ? Naivita české víry — nebo to je spíše neschopnost domyslet věci do logického konce, či prostá nevědomost ? — že každý musí ustrnout nad naší jedinečností má cosi tajuplného. Tak třeba když Dr. Šikl klade požadavek „odvolání vojsk“. (Kdo je má odvolat, když Moskva je ráda, že jsou tam kde jsou ? A proč ? Z jakých důvodů má Moskva dělat Českou politiku ? Pro modré oči pana DubČeka ?). A ten nevyléčitelný národní mesianismus! („Anticipace koncepce usmíření v Evropě pražským jarem“). Odpověd Dr. Šikla není nesympatická, i když opakuje kultivovaným způsobem mnohou nebezpečnou legendu o obětovaném beránku. Ale nemohu přijmout termín „historické nepravdy“ jde-li o podvečer Mnichova 1938. „Zlí nacističtí Němci — ušlechtilí demokratičtí Češi“ — jaké to ubohé a dospělého národa nedůstojné klišé! Praha se vzdala (z důvodů inherentních tehdejším vedoucím politickým elitám) všech mocensko-politických prostředků. Víme, že Třetí říše nebyla filantropickou organizací, ale co jsme fakticky udělali pokud šlo o řešení hospodářské krize v pohraničním území ? Kde zůstal aktivní zásah do velmi komplexní vnitřní situace sudetoně- meckého hnutí (které zdaleka nebylo ani tak monolitní ani tak nacistické jak tomu máme roku 1945 věřit) ? A ta do nebe volající neschopnost užít prostředků klasické politiky, když již pouhý náznak skvěle fungoval v květnu a září 1938 ?, viz zprávy něm. vyslance v Praze, Eisenlohra. V tomto výčtu lze pokračovat. Dr. Šikl musí vědět, že se mýlí, říká-li, že ke jménům bojišt lze připojit jména koncentračních táborů a věznic. Povolanější než jsem já již dávno jasně řekli, že není identity mezi vojákem a rukojmím, bojovníkem a mučedníkem, mezi obětí která padne v boji a obětí které rozšlápnou trýznitelé hlavu na appelplatzu. Možná, že to patří do metafyziky, ale jde o ztráty na dvou nikde se neprotínajlcích rovinách a se zcela rozdílným významem pro život národů, států a jednotlivců. Dr. Šikl mluví o „trvalém odporu 1948-1968“ a tím bohužel slouží oné legendě, která glorifikováním neomluvitelného pouze zabraňuje jasnému pohledu na vlastní minulost. Statisícové tábory lidu „odčiňující atentát na Heydricha“ byly stejně odporné, nemravné a páteře lámající jako stejně početné tábory lidu a rezoluce schvalující šibenici Slánskému Či jakoukoli jinou komunistickou hanebnost a brutalitu v padesátých letech. Podivný to „odpor“ pro který nelze najít paralely ani v Norsku či Řecku, ani v Polsku či Rakousku, abychom jmenovali typické příklady pro skutečný odpor proti okupaci a komunismu. Odhaduji, že Dr. Šikl je voják. Jistě tedy ví o rozdílu ve výzbroji a taktice německé armády a letectva v letech 1938, 1939 a 1940. Zůstaňme u letectva : 1938 měla Třetí říše připraveno pro „Fall Gruen“ (OSR) 400 stihačů, 600 výzvědných a bombardo- vacích letadel, 200 Ju-87 a bitevních letounů, 200 dopravních (transportních) Ju-52. (První sériové Ju-88 přišly k letkám teprve v lednu 1939 a do bitevních stavů přijaty teprve v květnu). To nebyla kapacita před níž se musela OSR nezbytně změnit v onoho příslovečného králíka konfrontovaného s brejlovcem indickým. Literatura o německém letectvu, dále pak objektivní rozbor akcí na polské frontě 1939 a konečně výsledky německých pokusů s leteckým a dělostřeleckým ostřelem modelů československých pevností (Jueterbog u Berlína, 15.8.1938) vrhají na kapitulaci Prahy nepříznivé světlo. Také nelze přijmout argument, že „vojáci odcházeli do zahraničí (1939) hledat moderní zbraně“. Těch byl přece dostatek doma dokud nebyly odevzdány jako skladiště zkrachovaného obchodu se smíšeným zbožím Wehrmachtu a Luftwaffe. Je zbytečné hledat heroické postoje v situacích, na něž nelze vzpomínat beze studu. 577 [pageend197](Při čemž je nutno podotknout — aby bylo zabráněno nedorozuměním — že lidé byli ochotni bojovat, na rozdíl od svých vedoucích politických elit, které byli jednak produktem české minulosti a jednak udělali přesně to, co Dr. Sikl znovu doporučuje, totiž „čekat na vhodnou chvíli, na koordinaci“ a podobně pochybné veličiny. To, že Dr. Šikl byl zatčen v Praze v době maďarského povstání 1956 je nepříjemná osobní zkušenost, která mohla skončit tragicky, ale to nemění nic na tom, že totální dezorientace KSČ (čs. vojenská letadla s pomocí Budapešti v prvních dnech; viz také referáty čs. kom. tisku) byla konfrontována s národem (viz Šiklův „trvalý odpor“), jehož hlavní myšlenkou bylo ,,počkat, až co udělá východní Německo“. A KSČ snadno zpacifikovala zemi snížením maloobchodních cen (znala své pappenheimské). Proti argumentu Dr. Šikla, že „v zemi bylo v provozu mnoho koncentráků, země prošla údobím teroru, ležela zdecimována a rozvrácena“ je možné postavit otázku „a nebylo to v Polsku a MaJarsku stejné?“, jakož i doporučit četbu o Chruščevově pobytu ve Varšavě několik dnů před tím. Moskevská deklarace ukazuje jasně, Že osud evropského kontinentu byl tehdy v českých rukách, a ty zůstaly ležet v klíně. To, že politika ČSR byla koncepcí „francouzskou“ znamená opět svádět vinu na druhého. Československo má a mělo mít koncepci „československou“ a žádnou jinou — neboli, jak jsem se snažil dokázat, koncepci odpovídající historickém poslání českého státu. A ještě něco : je možné si představit starého pána, Tomáše Masaryka, jak přijímá Mnichov (1938), vítá Hitlera na Hradčanech (1939), kapituluje před Gottwaldem (1948), či sedí v budově Ústředního výboru (1968) a čeká až ho tam sovětčíci vyzvednou jako policie falešného hráče v kavárně ? Bohužel, musím Dr. Šiklovi odporovat : česká flinta byla hozena do žita při každé příležitosti jež se naskytla. Sám říká : letecké jednotky chtěly mít politické zastoupení, ale nedostaly ho. Mrázkova stíhací skupina sice z Northoltu odstartovala, ale nedoletěla. Fajtlova smíšená letecká divize chtěla být zasazena, ale nebyla zasazena. Západní brigáda přišla až když ji to dovolili. Pevnosti jsme postavili a pak je zase vyklidili. Dějiny jsou kruté a neuznávají úmysly, nýbrž jen fakta. To, že jsme „chtěli“, „křičeli“, „protestovali“, či „stávkovali“ (v polední přestávce) je nikterak nezajímá. Christian Willars Vážená redakce! Dva články ve 46. čísle mají nikoliv zanedbatelnou vnitřní souvislost : Naše národní povaha a situace — určitě nepříliš růžová — našeho exilu. Nemyslím, že nám zvlášt pomůže — třeba jen ve smyslu sebeuvědomování — stěžovat si na národ, na jeho povahové vlastnosti. Nemám vůbec valnou důvěru k tomu, co se nazývá národním charakterem. Charakter má jednotlivý člověk, národ není nikdy ani takový ani onaký, je to souhrn individuí. Někteří jsou dobří, někteří špatní, někteří stateční jiní zbabělí. Ti nebo oni přijdou ke slovu podle toho, jaká je dějinná situace. A své dějiny nevytváří žádný národ sám — což platí zvláště o národech méně početných, i když se mi úvahy o malosti protiví víc než cokoliv jiného. Český národ prožil z posledních 353 let plných 330 v podstatě bez národních práv, o jeho osudu rozhodovaly postupně tři evropské velmoci, z nichž jen první neměla alespoň v posledním období valné námitky proti tomu, abychom o sobě alespoň uvažovali. Druhé dvě chtěly a chtějí za nás i uvažovat. Třistatřicet let muselo zanechat hluboké stopy i v národním charakteru. Celé generace se učily přizpůsobovat se v 578 [pageend198]zájmu přežití. Většina lidí kdekoliv na světě chce především přežít a je vlastně dobře, že to tak je. V krizových chvílích rozhoduje politické vedení a nikoliv národ. Ten pozná většinou až příliš pozdě, jak se ona politická reprezentace vůbec hodí pro krizové chvíle. Maršál Petain platil ve své zemi po čtvrt století za hrdinu. Naše politická reprezentace selhala v roce 1938 proto, že selhaly dvě velmoci, na něž se bezmezné spoléhala. V roce 1948 neměl Beneš a v roce 1968 Dubček —jména zde platí v zastoupení pro určitou mocenskou skupinu — vůbec žádnou koncepci. Co chtěli a na co se spoléhali — to ať jednou vysvětlí historie. Myslím si, že existují některé společné chyby v chování našich vůdců v krizových chvílích, které by pro nás měly být poučením : Nedostatek odhodlání, neschopnost se rozhodnout ke společné akci, nejednotnost v cílech i metodách. KSČ zvítězila v únoru 1948 mimo jiné, nebo především proto, že jediná věděla, co chce. President Beneš tehdy zřejmě chtěl zachovat vládu „Národní fronty“, někteří ministři chtěli vytlačit komunisty z vlády, což byla mimochodem jediná možnost jak zabránit dřívějšímu Či pozdějšímu přechodu k „diktatuře proletariátu“. Sociální demokraté tehdy pravděpodobně nechtěli vůbec nic. Výsledek nemohl tedy být jiný. Před srpnem 68 neexistovala vůbec jednotná koncepce reformní části KSČ. Nebyl podniknut ani jediný pokus o zahraničně-politické a vojenské zajištění vnitropolitického vývoje. Neexistovala ani jednotná představa o budoucím politickém systému. Pluralitní systém ? Přímá demokracie ? Vnitrostranická demokracie při zachování dosavadního systému správy ? To všechno bylo oblíbené diskusní téma, ani jediná alternativa však nebyla připravena a nebyl podniknut pokus o její uplatnění. Po srpnu se nerozhodnost a nejednota v cílech ještě vystupňovala. Zase jenom prosovětská dogmatická skupina věděla co chce, poněvadž to za ni někdo věděl. V „radikálním táboře“ se tvrdilo, že „nelze podrazit nohy Dubčekovi, poněvadž má svou koncepci“ a tím se paralyzovaly pokusy, vybudovat v posrpnových měsících jednotnou frontu neozbrojeného, ale rozhodného odporu. Dubčekova skupina se ale den ze dne rozpadala. V dubnu byla na poslední chvíli odvolána připravená generální stávka, poněvadž zase převládl názor, Že „Husák může zachránit alespoň část polednového kurzu“. V posledním období se ostatně už radikálové hádali nejen s dogmatiky, ale i s dubčekovci. Neopakujme stejné chyby i v exilu ? Jaká je vlastně jeho koncepce, jeho cíle, jeho akční program? „Salva do přátel“ mi tak trochu připomíná vzrušené diskuse posrpnového období. Za rok samozřejmě nemohu vidět situaci v exilu do všech podrobností, ale myslím, že doba odchodu za hranice docela určitě není základním dělítkem. Odešel jsem vůbec poslední a přesto se dokáži domluvit s některými exulanty roku 1948 snadněji než s některými z roku 1968. Přitom vůbec nejde o ideologické rozpory, spíš o názor na spolupráci a nechut vést exilové hádky. Z těch, s nimiž se nemohu domluvit, mne někteří označují za komunistu, což mimochodem v exilu není označení politické orientace, ale nadávka, jiní na oplátku za zarputilého antikomunistu. Téměř přesně ve stejné době, kdy mi dva exilové listy právě takto nadávaly, mne jeden přítel z Prahy kritizoval za pravičácké výstřelky. Při letní podpisové akci mi jeden z „mužů Ledna“ napsal, že je ochoten podnikat společné akce pouze s „reformními komunisty roku 1968“, další muž Ledna se odpovědí ani nenamáhal. Někteří lidé z poúnorového exilu mne na oplátku varovali před jakoukoliv spoluprací s marxisty, na tu prý musí každý nakonec těžce doplatit. Budiž mi prominuto, že používám osobního tónu. Vůbec si tím nechci postěžovat, jen vylíčit situaci. Co je to „exil roku 1968“ ? Setkal jsem se třeba s takovým legračním případem. 579 [pageend199]„Publicista“, který vesele nadává bývalým členům KSČ. Legrace je na tom jenom ta, že on sám je taky bývalý, doufá jenom, že to nikdo neví. Doba odchodu do exilu asi není měřítkem a neměly by jím být ani rozdílné názory. Přiznám se, že se mi po těch všech letech ideologie jako taková dost protiví a nevím, proč bychom se právě ted o ni měli hádat. Určitě existují společné úkoly a program společných akcí, na nichž by se mohli domluvit skoro všichni, kdo chtějí aktivně politicky pracovat. Odstranění současné totalitní diktatury je společným zájmem každého, kdo odešel z přesvědčení do exilu, at už odešel v kterékoli době a má na budoucí uspořádání v naší zemi jakýkoliv názor. Spory na téma „marxismus ano či ne“ bychom si měli ponechat až po návratu — na rozdíl od pesimistů myslím, že se toho dožijeme, ale že pro to musíme taky něco udělat-byf možnosti exilu by byly sebeskromněj ší. Není mi jasné, co Pavel Tigrid myslí slovy „perzekvovaným za loajalitu k věci, jež není věcí naší. ..." To, za co jsou dnes lidé v Československu pronásledovaní, není snad věcí poúnorového exilu ? Znám řadu lidí dnes perzekvovaných a vím, že — přes názorové rozdíly — jsou loajální především takovým hodnotám jako je svoboda názorů, nechut k okupaci, nesouhlas s neosvícenou vládou vládychtivých kariéristů a zvrhlých násilníků. Základní spor, který se zračí i v řádcích Pavla Tigrida a který je v exilu často — bohužel — intenzivnější než boj proti pražskému režimu, je spor na téma demokratický socialismus nebo „jen“ demokracie, spor s těmi, kdo marxismus odvrhli a těmi, kdo se k němu hlásí i po odchodu z Československa. Vyjádřil jsem svůj názor na marxismus a komunistické hnutí veřejně ještě v Československu a nemusím ho opakovat. Na druhé straně mi není neznámo, že velká většina lidí, kteří jsou dnes v Československu — přes veškeré úsilí normalizátorů — v otevřené opozici proti režimu, kteří nechtějí mlčet a odmítají se přizpůsobit, jsou bývalí komunisté, z nichž část ještě dnes věří v budoucnost marxismu. Mám jiný názor, ale věc, pro níž jsou dnes oni, je i moje věc. Už dávno, ještě v Praze jsem cítil odpovědnost za vše, co se u nás odehrálo v letech 1948-68. Soudím také, že nikoho, ani mne, neomlouvá, že jsme chtěli něco jiného než co bylo uskutečňováno. Hloupost proto neomlouvá, poněvadž natropila v dějinách víc škod než darebáctví, mimo jiné i proto, že byla upřímná. Jsem přesvědčen, že mnoho lidí z „exilu 1968“ hodnotí svou minulost stejně. Mluví o tom málo, poněvadž instituce zpovědi byla mezitím institucí „sebekritiky“ zprofanována. Nevím však, proč by se lidem, kteří chtějí minulost napravovat, se právě tato minulost měla pořád kolem dokola předhazovat. Především by to neměli dělat lidé, kteří mají minulost stejnou, ale jsou méně známí, takže doufají, že se jim na to nepřijde. Také si myslím, že by v našem exilu — doma to tak totiž už není! — neměl být marxista, který věří na budoucnost „socialismu s lidskou tváří“ považován liberálem, křestanským či jiným demokratem za nepřítele místo za spojence. Chceme-li něčeho dosáhnout a chceme-li se také vyvarovat obdobných omylů, jaké vytýkáme různým minulým politikům — chyby se totiž dají opakovat i v malém- potřebujeme akční jednotu, koncepci, rozhodnost a vytrvalost. Potřebujeme i pořádné salvy, poněvadž spor bude těžký a hned neskončí. Salvy však mají mířit vždy do nepřátel, pokud skončí ve vlastních řadách, je to lapsus a bývají při něm zbytečné ztráty. Luděk Pachman (Solingen) 580 [pageend200]NOVÉ KNIHY ČESKÝCH AUTORŮ A O ČSSR Beneš Jan : Až se se mnou vyspíš... budeš plakat. Kolín n.R., Index 1973. Bušek Vratislav, ed. : Comenius. New York, Czechoslovak Society of Arts and Sciences in America, 1972. Country Report from P.E.N. American Center : Czechoslovakia. New York, 1973. Čerepková Vladimíra : Ztráta řeči. Kolín n.R., Index, 1973. Čížek Alois a Morris, J. P. : Humor na ně. Mnichov, CCC-Books, 1973. Dahl Robert A. : Regimes and Oppositions. New Haven and London, Yale University Press, 1973. Dean Robert W. : Nationalism and Political Change in Eastern Europe: The Slovak Question and the Czechoslovak Reform Movement. Denver, Col., University of Denver, Social Science Foundation, 1973. Doležal Lubomír : Narrative Modes in Czech Literatuře. Toronto and Buffalo, University of Toronto Press, 1973. Domes Alfred, ed. : Freiheit des Geistes ? : Dokumente und Kommentare zu Ost-Europa- Fragen, Band XVI. Bonn-Bruxelles-New York, Ed. Atlantic Forum, 1972. Dornberg John : Breschnew. Profil des Herrschers im Kreml. Mnichov, Ed * Praeger, 1973. French Alfred, ed. : Czech Poetry. New York, Czechoslovak Society of Arts and Sciences in America, 1973. Gettler Monika : Die Wiener Tschechen um 1900 : Strukturanalyse einer nationalen Minderheit in der Grossstadt. Mnichov, Oldenburg-Collegium Carolinum, 1972. Gitelman Zvi Y. : The Diffusion of Political Innovation : From Eastern Europe to the Soviet Union. Beverly Hills and London, Sage Publications, 1972. Hilf Rudolf : Deutsche und Tschechen. Opladen, Leske Verlag, 1973. Hochman Jiří : Kronika místodržení v Čechách. Kolín n.R., Index, 1973. Hostovský Egon : Všeobecné spiknutí. Toronto, 68 Publishers, 1973. Hrabal Bohumil : The Death of Dr. Balthazar. New York, Doubleday, 1974. Huber Augustin Kurt : Beitrage zur Tausendjahrfeier des Bistums Prag, Band 1, 2. Mnichov, Ackermann-Gemeinde, 1971. Kalendář československého exilu (Kalex) 1974. Mnichov, Kalex 1973. Klíma Ivan : Liebende fur eine Nacht. Liebende für einen Tag. Frankfurt, Fischer Taschenbuch Verlag, 1973. King Robert R. : Minorities under Communism: Nationalities as a Source of Tension among Balkan States (Chapter 6 : "Territorial Autonomy and Cultural Rights : Slovakia”). Cambridge, Mass., Harvard U.P., 1973. Kovályová Heda a Kohák Erazim : Na vlastní kůži. Toronto, 68 Publishers, 1973. Kovály Heda and Kohák Erazim : The Vixtors and the Vanquished. New York, Horizon Press, 1973. (Viz recenzi v tomto čísle.) Kovtun Jiří : Pražská ekloga. Mnichov, CCC-Books, 1973. Kratochvíl Antonín : Žaluji. Svědectví a myšlenky o deformacích stalinské justice v Československu. Mnichov, CCC-Books, 1973. 581 [pageend201]Kuhn Heinrich : Zeittafel zur Geschichte der Kommunistischen Partei der Tschecho- slowakei. Mnichov, Fides Verlagsgesellschaft, 1973. Kundera Milan : Life is Elsewhere. New York, Alfred A. Knopf, 1974. Francouzsky Paříž, Gallimard, 1973. (Viz recenzi v tomto čísle.) Lederer Josef : Sopka islandská. Kolín n.R., Index, 1973. (Viz recenzi v tomto čísle.) Liehm A. : Trpaslík na houpačce. Kolín n.R., Index, 1973. Liehm Antonín J. : Closely Watched Trains : The Czechoslovak Experience. White Plains, New York, International Arts and Science Press, 1974. Liehm Antonín J. : The Politics of Culture. New York, The Grove Press, 1973. Listopad František : Černý bílý, nevím. Kolín n.R., Index, 1973. (Viz recenzi v tomto čísle.) Lustig Arnošt : Miláček. Toronto, 68 Publishers, 1973. Lustig Arnošt : Ulice ztracených. Kolín n.R., Index, 1973. (Oba svazky recenzovány v tomto čísle.) Mamatey Victor and Luža Radomír, eds. : A History of the Czechoslovak Republic 1918-1948. Princeton, Princeton University Press, 1973. Masaryk Thomas Garrigue : Humanistic Ideals. Lewisburg, Bucknell Univer- sity Press, 1972. Masaryk Thomas Garrigue : The New Europe (The Slav Standpoint). Lewisburg, Bucknell University Press, 1972. Mňačko Ladislav : Einer wird iiberleben. Mnichov, List Verlag, 1973. Mňačko Ladislav : Der Vorgang. Mnichov, Kindler Verlag, 1973. Motáky z Ruzyně (S předmluvou Luďka Pachmana). Kolín n.R., Index, 1973. Otomar Krejča et le Théatre za Branou de Prague. Lausanne, La Cité, 1972. Pacini Gianlongnzo: Praga, cinque anni dopo. Řím, Savelli, 1973. Page Benjamin B. : The Czechoslovak Reform Movement 1963-1968 : A Study in the Theory of Socialism. Amsterdam, Gruner, 1973. Pachman Luděk : Jetzt kann ich sprechen. Düsseldorf, Walter Rau Verlag, 1973. Pitter Přemysl : Unter dem Rad der Geschichte. Zurich-Stuttgart, Rotapfel- Verlag, 1970. Preisner Rio : Kritika totalitarismu : Fragmenty. I. Sázka o člověka. Řím, Křes- ťanská akademie, 1973. Procházka Jan : Long Live the Republic. New York, Doubleday, 1973. Procházka Roman Freiherr von : Genealogisches Handbuch erloschener bdhmischer Herrenstandsfamilien. Neustadt-Aisch, Verlag Degener, 1973. Racek Michal : Zelená pastelka. Mnichov, CCC-Books, 1973. Racek Michal : Udivené oči a jiné verše. New York, Hlas, 1972. Rambousek Otakar a Gruber Ladislav, ed. : Zpráva dokumentační komise K 231. Toronto, 68 Publishers, 1973. (Viz recenzi v tomto čísle.) Selucký Radoslav : Economic Reforms in Eastern Europe. New York, Praeger, 1973. Schneider Jan : Přesunuté hodiny mythologie. Mnichov, CCC-Books, 1973. Éditeurs responsables : Jaroslav Vrzala (France), Jacques Reinbold, 15 Yzerenwegstraat, 3200, Kessel-Lo Belgique. Printed in Belgium by the St. Catherine Press Ltd., Tempelhof 37, Bruges [pageend202]Schwartz Harry : Eastern Europe in the Soviet Shadow. New York, The John Day Co., 1973. Steiner Eugen : The Slovak Dilemma, London, Cambridge University Press, 1973. Sviták Ivan : Dialektika moci. Mnichov, Index, 1973. Škvorecký Josef : Hříchy pro pátera Knoxe. Toronto, 68 Publishers, 1973. Škvorecký Josef : The Lion Cub. New York, Grove Press, 1974. Škvorecký Josef : Zbabělci. Toronto, 68 Publishers, 1973. Štěpán Bohumil : Vynálezy. Kolín n.R., Index, 1973. Tisíc let pražského biskupství 973-1973. Řím, Křesťanská akademie, 1973. Vaculík Ludvík : The Axe. Londýn, Deutsch, 1973. Vaculík Ludvík : The Guinea Pigs. New York, Third Press, 1973. Vaculík Ludvík : Die Meerschweinchen. Luzern-Frankfurt, Bucher, 1971. Vlčko Peter : In the Shadow of Tyranny : A History in a Novel Form. New York, Vantage Press, 1973. Wheeler George Shaw : The Human Face of Socialism : The Political Economy of Change in Czechoslovakia. New York-Westport, Lawrence Hill and Co., 1973. Toto číslo dáno do tisku 25. března 1974 Svědectví (Témoignage) est une revue indépendante paraissant tous les trois mois et rédigée en tchéque et en slovaque. Publiée depuis 1956, elle traite principalement des problémes de la Tchécoslovaquie et son role est double : elle constitue une tribune ou les intellectuels tchěques et slovaques peuvent librement exprimer leurs opinions ou publier leurs ouvrages, et elle permet á ses lecteurs de Tchécoslovaquie de ne pas ignorer les conceptions et les ceuvres de leurs compatriotes du dehors. En outre, elle s’efforce de faire mieux connaitre les grandes questions politiques ou culturelles du temps et leur évolution par des articles inédits ou la reproduction de textes ďun intérét particulier pour le public auquel elle s*adresse. Svědectví (Testimony) is an independent quarterly review published in the Czech and Slovák languages since 1956. Devoted essentially to Czechoslovak affairs, its aim is two-fold: to provide a free platform for Czech and Slovák intellectuals vy ho want to express their views or publish their work in a periodical devoid of any bias; and to introduce to readers in Czechoslovakia the thoughts and the work of their compatriots living outside their native country. In addition, the review attempts to contribute to the understanding of major political and cultural issues and trends by commissioning or reprinting articles of specific interest to Czechoslovak readers. Éditeurs responsables : Jaroslav Vrzala (France), Jacques Reinbold, 15 Yzerenwegstraat, 3200 Kessel-Lo, Belgique Printed in Belgium by the St. Catherine Press Ltd. Tempelhof 37, Bruges [pageend203]