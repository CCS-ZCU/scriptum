PROSTOR NEZÁVISLÁ REVUE R O Č N Í K V . BŘEZEN 1992 CENA 2 9 9 0 k o s 19 - ÚSKALÍ PŘECHODNÉHO OBDOBÍ (PITHART, BUREŠOVÁ, PROKOP, SCHNEIDER, HROMÁDKOVÁ, HANÁK, KREJZA) - FILOSOFIE TRANSFORMACE (NOVÁK) - MYTHICKÉ POJETÍ SVĚTA (CHLUP) - NA OKRAJ ZBABĚLCŮ (BLAŽÍČEK) - ZMĚNA PARADIGMATU (FLUSSER) - GOETHE - FILOSOF, KTERÝ VIDĚL IDEJE (STARÝ) - HRA MRAKŮ (PUTÍK) - OSOBNOSTI ČESKÉ PRAVICE: PALACKÝ (VALENTA) [pageend1]PROSTOR, kulturně politická revue založena v Praze v červnu 1982. Do Iistopadu1989 vycházela samizdatově - celkem 12 čísel. Od začátku roku 1990 vychází oficiálně v Praze čtyřikrát ročně (vždy kolem 10. března, 10. června, 10. září a 10. prosince). První dvě oficiální čísla - č. 11 a č. 12 - byly reprinty samizdatových vydání. Řídí redakční kruh: Aleš Lederer, Rudolf Starý, Milan Hanuš, Stanislava Přádná a Josef Kroutvor Cena tohoto čísla: Kčs 2990, předplatné na rok 1992: Kčs 11960, poštovné zdarma. Veškeré objednávky revue a knižní produkce nakladatelství Prostor zasílejte na adresu: ROVINA, Na Zlaté stezce 138, 38301 Prachatice, telefon + fax: (0338) 22380 Pro zájemce ze zahraničí cena: US $ 15, roční předplatné US $ 60 Pro země bývalého socialistického tábora cena: US $ 7,5, roční předplatné US $ 30 (poštovné zahrnuto v ceně) Předplatné pro zahraničí vyřizuje výhradně: Kubon & Sagner, P.O.BOX 34 01 08, D-8000, München V Praze vše z Prostoru k dostání vždy v knihkupectví Fišer, Kaprova 10, Praha 1 (metro A, stanice Staroměstská) Návštěvní den v redakci: středa 14-17 hodin Uzávěrka tohoto čísla 17. února 1992, číslo vychází 9. března 1992. Příští číslo, PROSTOR 20, vyjde 10. června 1992. Uveřejněné příspěvky nemusí vždy odrážet názory redakce. Nevyžádané rukopisy se nevracejí. © PROSTOR, soukromé nakladatelství a vydavatelství Aleš Lederer, U Prašné brány 3, Praha 1, 116 29 telefon: 232 82 05, 232 8215, fax: 232 8415 Obálku navrhl Pavel Hrách Grafická úprava Aleš Lederer Elektronická sazba Konsorcium Profset Michalov Vytiskly Tiskárny Vimperk, státní podnik Rozšiřuje PNS, Bohemia Print a soukromí knihkupci. ISSN 0862-7045 [pageend2]Březen PROSTOR nezávislý časopis ročník V. číslo 19 Potíže s demokracií pOZNá mk y KONFRONTACE Úskalí přechodu k demokracii STATI A ÚVAHY Hra mraků Jaroslav Put ík Úvahy nad přechodem k demokracii Vladimíra Dvořáková Mythické pojetí světa Radek Chlup Sportovní utkání jako „orbis pictus“ Rudolf Starý Na okraj Zbabělců Přemysl Blažíček Změna paradigmatu Vilém Flusser Počítačový svět Martin Prošek MYŠLENKOVÉ PROUDY XX. STOLETÍ Filosofie transformace Michael Novak EXCERPTA Otevřená společnost a její nepřátelé Karl Raimund PopperNÁŠ ROZHOVOR Bez svobody není inovace ani tvůrčí poznání (rozhovor s Fernandem Henriquem Cardosem) Španělsko přivedla do Evropy umírněnost... (rozhovor s José Vidalem Beneytem) 1992 3 5 31 45 55 63 79 91 97 103 105 115 121 127 [pageend3]REPORTÁŽ Poznámky z Japonska 133 Stanislava Přádná KULTURA 141 (výročí, divadlo, film, literatura, výtvarné umění, hudba) DOPISY, NÁZORY, POLEMIKY 179 SLOVNÍK POLITICKÉHO MYŠLENÍ Česká pravice: osobnosti a politika 185 František Palacký Aleš Valenta LITERATURA Vzájemně 207 Kristián Suda Básně Terezy Brdečkové 218 Bibliografický přehled revue Prostor 1990-1991 221 SLOVO ČTENÁŘŮM Letos vstupuje revue Prostor do desátého roku své existence. Dá se tedy předpokládat, že během doby si získala své čtenáře i příznivce. Potíž je v tom, že o nich téměř nic nevíme a nad otázkou „Kdo vlastně čte naši revue?“ jen bezradně krčíme rameny. Ohlasů máme totiž poskrovnu a občas se neubráníme pochybnostem. Zkrátka chybí nám, dámy a pánové, Váš hlas. Myslíme si, že dialog založený na živém kontaktu se čtenářem by pomohl nám i celkovému duchu časopisu. Pokus, který jsme v tomto směru učinili, však ztroskotal. V minulém čísle jsme Vás vyzvali k příspěvku do naší ankety, a výsledek by se dal přirovnat k fiasku: odpověděl nám pouze jediný čtenář (jeho odpověď jsme zařadili do rubriky Dopisy, názory, polemiky). Možná Vás anketní otázky zaskočily, anebo jednoduše nezaujaly. V každém případě v nás tato žalostná bilance znovu vyvolala pocit, že revue vyznívá kamsi do prázdna. Obrátili jsme se proto s anketní otázkou na přední osobnosti naší politické scény a jejich názory publikujeme místo obvyklé ankety v rubrice Konfrontace. Navzdory tomu, že dialog se čtenářem povážlivě vázne, nevzdáváme se naděje a uvítáme s radostí každý dobře míněný příspěvek. Rovněž platí i naše prosba o případné nové zájemce z okruhu Vašich přátel i známých. Uvcdete-li jejich adresu, zašleme jim zdarma některé z minulých čísel revue. Věříme totiž ve společenství duchovně blízkých lidí. V únoru 1992 redakce [pageend4]POTÍŽE S DEMOKRACIÍ Žť panuje všeobecná nespokojenost s dnešním stavem politiky, je nabíledni. Že vzrůstá nervozita mezi lidmi ze současné ekonomické situace a z jejích perspektiv, je rovněž zřejmé. Že budeme však stát dva roky po Listopadu tváři v tvář jevům, které ohrožují samotné základy demokracie, často bezradní a bez vyhlídky na řešení, tomu možná nevěřil ani největší pesimista. A že je nyní demokracie v ohrožení, to vyplývá z naší váhavosti, z dvouletého přešlapováni na místě. K těmto problémům nám poslal do redakce svůj anketní příspěvek Petr Pithart. Jeho slova jsou klidná, věcná a míří tam, kam bychom měli zacílit svou vlastní pozornost. Dejme mu tedy slovo: Co může demokracii ohrozit nejvíc? Odpověď je jednoduchá: lidi. V Stendhalově Kartouze parmské praví jeden z hrdinů, vysoký hodnostář parmského vévodství, mimochodem státečku spravovaného tehdy dosti despoticky: „Demokracie je pro demokraty.“ A má pravdu. Demokracii se daří tam, kde v samotné mysli vysoce převážné většiny občanů panují demokratické poměry. Takoví demokraté dokážou i nedokonalá pravidla užívat dobře, tj. demokraticky. Těm nejlepším demokratům dokonce postačí pravidla nepsaná, která platí o to víc, že platit nemusí. Není-li společné vůle pravidla dodržovat, demokracie nefunguje, i kdyby byla deklarovaná pravidla formálně naprosto dokonalá. Demokratem nemůže být ten, kdo je posedlý jednou, dvěma idejemi, anebo vůbec posedlý, ucpaný. Nemůže jím být fanatik, fundamentalista jakéhokoli druhu, člověk sobecký, zištný, zbabělý, agresivní, velikášský. Demokratická mysl je otevřená. Slovo „konsensus“ u nás prodělalo inflaci, proto nás omrzelo. Ale bez určitého všeobecného základního konsensu o hodnotách, které všichni uctívají ze své vlastní vůle, na základě vlastního přesvědčení, není demokracie možná. Absence takového konsensu ohrožuje postkomunistické země stejně jako banánové republiky. Bez něj i sebelepší pravidla nefungují. Nedosáhneme jej, neosvojíme-li si umění dialogu. I toto se u nás stalo frází, bohužel. Je to právě upsání se partikulárnímu zájmu, které tomu brání. Zájmu stranickému, národnímu, konfesijnímu, stavovskému, mafiánskému, nebo i jen tomu vlastnímu. Tím vůbec netvrdím, že individuální nebo skupinový zájem je něco špatného. Naopak, je motorem lidského konání. Tím je ale kdekoli a kdykoli, i tam, kde o demokracii nemají zdání. Pokud však lidé nestojí o permanentní studenou válku (která někdy přerůstá i v horkou), a rozhodnou-li se pro demokracii, musí unést kompromis mezi zájmem individuálním a skupinovým na jedné straně a zájmem o demokracii na straně druhé. To předpokládá ochotu přijmout 3 [pageend5]někoho, kdo má jiný individuální a skupinový zájem, jako partnera. Ochotu naslouchat, rozumět, a jsou-li pro to rozumné důvody, také změnit vlastní názor. To je jistě svým způsobem riskantní, ale i toto riziko je třeba umět nést. Být demokratem tedy znamená být dospělý. Všechno ostatní, ústava, zákony atd., to jsou užitečné nástroje, ale bez demokratů zůstávají luxusním nářadím, prázdným rámcem. V nouzi si opravdoví demokraté umějí poradit i bez tohoto instrumentáře. Praktickou zkouškou odolnosti naší dosud nezažité demokracie budou nejbližší parlamentní volby. Nikoli samotný akt voleb, to je právě jen instrument. Ale to, co mu bude předcházet a co bude následovat. Tedy i styl vedení volební kampaně a dělnost parlamentů, které z voleb vzejdou. leden 1992 Petr Pit hart FRAGMENT K vydává VYDAVATELSTVO ARCHA Staroměstská 6, 813 36 Bratislava 4 [pageend6]POZNÁMKY Rok po válce Před něco málo více než rokem proběhla v Perském zálivu vojenská operace spojenců nazvaná Pouštní bouře, jejímž cílem bylo osvobození Kuvajtu. V průběhu několika dnů pak byla s minimálními ztrátami na straně spojenců doslova rozdrcena vojska iráckého presidenta Saddáma Husajna. Přinášíme text přednášky prof. Dana D. Schuef- tana z Hebrew University of Jerusalem, kterou pronesl 25. 6. 1991 v Praze. Přednášku uspořádal Oběanský institut ve spolupráci s velvyslanectvím státu Izrael. Text je mírně zkrácen. * * * Na události v Zálivu se musíme dívat ve světle hlavního politického problému, který Araby zaměstnával posledních dvě stě let: Jak to, že my Arabové - někdy muslimové - jsme slabí a Západ je silný? Jak je možná tato deformace toho, co by mělo být, jak došlo k tomu, že Arabové nejsou s to urěovat ani realitu ve svých zemích, nemluvě o tom, že by Arabové měli hrát důležitou roli na mezinárodní scéně? Mocenský pohled na společnost souvisí i s permanentní nestabilitou arabských států. V arabském světě různorodost není akceptována jako základ, na kterém lze budovat pluralistickou společnost, ale je považována za něco, co je třeba přeformovat v jednotu, aby se získala moc. Ncdostává-li se moci, je třeba získat sílu sjednocením a sjednocení lze dosáhnout eliminováním rozdílů. Eliminace rozdílů znamená jejich delegitimizaci. Vzniká politická kultura, ve které jedinec nemá na vybranou, protože ví, že když nezlikvi- dujc nejbrutálnějšími prostředky opozici, zničí nej brutálnějšími prostředky opozice jeho. Když Arabové zjistili, že jejich slabost není přechodný problém, dokázali se s tím vyrovnat jedině tím, že začali čekat na politického mesiáše, který je spasí od této nepřirozené skutečnosti. Přenést Araby jedním tahem ze situace, kdy jsou bezmocní, do situace, kdy jsou dominantní, to se může zdařit pouze za pomoci politického mesiáše, který uskuteční téměř nadpřirozené revoluční změny. Abychom se podívali jen na dva poslední případy, srovnejme mesianistické hnutí Gamála Násira v padesátých a šedesátých letech a pokus Saddáma Husajna v letech devadesátých. Nejen proto, že se nám to zdá zajímavé, ale také proto a to je důležitější že sám Husajn a jeho přívrženci v arabském světě toto srovnání prováděli. Sami arabští účastníci tedy vidí dnešní realitu v kontextu toho, co se dělo tenkrát. Řečeno ekonomickou terminologií, v arabském světě existuje nesmírná poptávka po mesiáši a nekonečná nabídka falešných mesiášů. Ti ovšem nebyli bráni Araby vážně. To je případ Kadá- fího, který tvrdí už více než dvacet let, že je schopen transformovat arabský svět. Překážkou jsou nejen, zdvořile řečeno, jeho osobní problémy, ale také fakt, že Libye nemá onu gravitaci nutnou k tomu, aby mohla být považo5 [pageend7]vána za zemi takovéhoto významu. Když však kandidát mesiášství přijde z místa na Středním východě historicky významného, například z údolí Nilu nebo Mezopotámie, jinak řečeno z Egypta nebo Iráku, nebo z poloccn- tra, což je Damašek, lze očekávat, že mesiáš splní, co slibuje. Násir, mesiáš z údolí Nilu, slíbil, že změní pravidla hry. A to také zpočátku plnil. Egypt se z nepatrné země stal jedním z ncjdůležitčjších států v tehdejším světovém řádu. Ostatní, skutečné mocnosti, zejména SSSR a USA, považovaly Egypt za důležitý, a to bylo podstatné. V průběhu asi patnácti let, od roku 1955 do roku 1970, bylo možné sledovat vzestup a pád násirovského mesianistického hnutí. Saddám Husajn přišel s daleko lepšími mesiášskými kvalifikacemi, než byly kvalifikace Násirovy. Násir měl na účtč jen jedno velké aktivum: že Američané jsou hloupí, jak se ukázalo v roce 1956. Násir se tehdy postavil Západu velmi podobně jako Husajn. Znárodnění Suezského průplavu byl ekvivalent okupace Kuvajtu. Francouzi a Britové udělali tehdy něco velice podobného jako před několika měsíci president Bush. V roce 1956 se však Američané dopustili fatální chyby. Kdyby seděli doma a byli spokojení, že Britové a Francouzi, jako po staletí předtím, zajišťují americké zájmy! Kdyby se Američané spokojili s tím, že budou Britům a Francouzům kázat, že mají špinavé ruce od práce, kterou dělají za ně, bylo by vše perfektní. Jenže Eisenhower si usmyslel, že bude tvořivý a originální. Uvažoval asi takto: Násir si myslí, že jsem zlý, že jsem ncoimperia- lista a neokolonialista. Ukážu mu, že jsem jeho přítel: podtrhnu své skutečné přátele, Brity a Francouze (a taky Izraelce, ale to teď není důležité), a získám nové přátele. Ukážu Násirovi, že se mýlí, že jsem kladná postava. A pak by měla následovat scéna jako z filmu s Johnem Waynem a Gary Cooperem: ten zlý má výčitky svědomí a změní se - z Násira se stane můj přítel. Jak mohl Eisenhowerovi říct každý rozumný člověk, Násir si vzal poučení právě opačné. Řekl si: Když jsem pro- sovětský a antiamerický, jsem na tom dobře. Podporují mě Rusové, protože jsem prosovětský, a podporují mě Američané, protože jsou hloupí. Kdybych byl protisovčtský, byl bych ve zcela jiné situaci: Rusové by mě nepodporovali, protože jsem antisovětský, a Američané by mě nepodporovali, protože jsou hloupí. Výsledek je, že nejlepší je být prosovětský a antiamerický. Tuto lekci pochopil nejen Násir. Syřané se zradikalizovali. V Iráku, kdtí byl původně proamerický Nuri Sajídův režim, došlo k radikalizaci a byla tam revoluce. Britští parašutisté museli zachraňovat jordánského krále Husajna, američtí marines umírali v Bcjrútu. Američané trpěli dvacet let za to, že Eisenhower tenkrát dostal geniální nápad, jak si získat Araby. Americkou politiku změnil až president Johnson v roce 1965. Než Arabové pochopili, že to, co dělali Johnson a Nixon, není výjimka, trvalo to do poloviny sedmdesátých let. Kromě očekávání, že Američané se zachovají hloupě, měl Saddám Husajn čtyři prvky skutečné moci. Teprve po jejich rozdrcení bylo možné válku v Zálivu vyhrát. První prvek byly jaderné zbraně. K zemi, která má jaderné zbraně, se chováte jinak. Bojíte se udělat některé věci ze strachu, že by mohla vypuknout jaderná válka. A Iráčané měli šanci dokončit jadernou bombu v roce 1983 nebo 1984. Druhým prvkem byla velká irácká armáda. Tato armáda s jeden a půl miliónem vojáků nebyla stavěná na to, aby vyhrála válku, ale aby válce zabránila. Byla dost velká na to, aby způso6 [pageend8]bila jakémukoli protivníkovi značné ztráty, a to stačilo. V západním svčtě jsou vlády ve velice choulostivé pozici, když mají vysvětlit ztráty na životech, zatímco Arabům z politického hlediska na počtu mrtvých nezáleží. Když západní země válčí se zemí třetího svčta, záležitost obětí hraje pro zemi třetího svčta. Jakmile se západní oběti dostanou do tisíců, západní země prohrála. Třetí prvek byla ekonomika. Egypt odjakživa byl a v dohledné době bude na pokraji hladu. Důležitý je ne ten fakt sám, ale to, že to všichni vědí. Irák oproti tomu má obrovské dluhy - dostal půjčky, protože věřitelé se domnívali, že jc bude schopen splatit. Kdyby ke svým ropným zdrojům Saddám mohl připojit kuvajtské a vystrašit státy Zálivu tak, že by mu platily pár miliard dolarů ročně „za ochranu“, Irák by mohl hospodářsky vydržet dlouhodobý konílikt. Čtvrtý prvek je, že Saddám Husajn by mohl získat v arabském světě takovou podporu, že by pro Američany bylo politicky kontraproduktivní mu čelit. Všechny tyto čtyři mocenské základny byly zneškodněny. První, snad nejdůležitější, byl prvek nukleární. Vyřídili jej Izraelci náletem na irácký jaderný reaktor 8. června 1981. Celý svět to samozřejmě odsoudil. S odstupem času je jasné, že jsme tehdy, jako tolikrát, měli pravdu, když se všichni ostatní mýlili. Býváme obviňováni z arogance, a to oprávněně. Když je někdo pronásledovaný, měl by být para- noidní. Když má někdo často pravdu, měl by být arogantní, jinak se nechová adekvátně vzhledem ke skutečnosti. Efekt irácké armády byl zlikvidován dne, kdy se George Bush rozhodl jít do války. Důležité bylo samotné rozhodnutí. To, jak úspěšně a s jak malými oběťmi byla válka vedena, to už je jakási prémie. Irácká armáda byla stavěna na zabránění válce a ve chvíli, kdy se Bush rozhodl jít do války, armáda přestala plnit účel, ke kterému byla vybudována. Co se týče ekonomiky, podstatný není skutečný ekonomický dopad, ale hysterický strach z tohoto dopadu. A ten tu na rozdíl od roku 1973 nebyl. Ceny ropy sice na nějaký čas stoupaly, ale každý počítal s tím, že klesnou, protože bylo známo, že nabídka ropy jc větší, než je třeba. Takže tento prvek, ačkoli nebyl zcela bez významu, ztratil svou sílu. Co se týče politických konsekvencí, Saddámova prohra znemožnila mobilizaci arabského svčta na jeho stranu, ke které by došlo, kdyby uspěl. Takže všechny čtyři prvky jeho moci byly zneutralizovány. Saddám Husajn byl poražen, a co je důležitější, byl pokořen. Z izraelského hlediska by bylo lepší, kdyby Američané zničili více iráckých tanků. Ale po- díváte-li se na to z hlediska cíle války, důležitější byla míra iráckého pokoření. A ta byla taková, že v arabském světě nenastala žádná politická reakce proti Spojeným státům, protože odstrašení bylo silnější než nenávist. Válka vyprodukovala nenávist i odstrašení. Ale odstrašení bylo silnější než nenávist. Západní státy opět předvedly nejlepší ukázku toho, čemu se říkalo diplomacie dělových člunů. Jaké budou následky? Když byli v minulosti Arabové pokořeni nejhorším možným způsobem, pozorovali jsme dva jevy: krátkodobě radikalizaci, dlouhodobě přizpůsobení. Jestli se to tentokrát stane také, nevím. Můžeme se pokusit poučit se z toho, co se odehrálo po roce 1967. Po válce izraelská vláda oznámila, že se stáhne ze Sinajského poloostrova a Golanských výšin náhradou za mírovou smlouvu s Egyptem a Sýrií, a byla připravena udělat velké ústupky na Západním břehu. Ukázali jsme Arabům naši sílu, teď jim ukážeme naši vclko- 7 [pageend9]dušnost, říkalo mnoho Izraelců, odporovat kombinaci síly a velkodušnosti si Arabové nebudou moci dovolit. Dlouhodobě měli pravdu. Ale co následovalo po šestidenní válce? Nejdříve radi- kalizace. Terorismus. Užší vztahy se Sovětským svazem. Dvě další bezprostředně následující války. A každodenní malá válka na všech hranicích. Radikálnější propaganda a ideologie. Více antisemitismu v arabských postojích k Izraeli atd. Ale po deseti letech se lekce z roku 1967 projevila v egyptském politickém chování a Sadat přijel do Jeruzaléma. Pokud je minulost ukazatelem budoucnosti, bude následovat to samé. Nejprve radikalizace muslim- sko-fundamcntalistického ražení. Ale dlouhodobě nevyhnutelné přizpůsobení. Dan D. Schueftan (přeložil Martin Weiss) Hlava „devadesát dva“? „...z ničeho je tak nebolela hlava jako z hlavy XXII...“ zní motto románu Josepha Hellera. Několik českých novinářů použilo na přelomu ledna a února roku 1992 příměru k XXII. hlavě amerického vojenského řádu v reakci na skandál kolem videozáznamu, který vysílala československá televize. Ve chvíli, kdy došlo k otřesu vyšetřovací komise událostí 17. listopadu, objevilo se zvláštní usnesení předsednictva Federálního shromáždění, o kterém nikdo nevěděl. Kolotoč, jehož centrem je absurdní vysvětlení - první odstavec zbavuje členy komise mlčenlivosti a hned odstavec třetí je jako poslance k mlčenlivosti znovu zavazuje poněkud zastínil jiný problém, který se v této souvislosti objevil. Poslanec Stanislav Devátý, místopředseda komise Pospíšil a nejspíš i další její členové totiž poskytli americkému štábu Christian Science Monitor Television možnost záběrů na tzv. registry svazků, především na svazek poslance Jana Kavana, jednoho z pozitivně lustrovaných. Jaké bylo pozadí tohoto natáčení v tuto chvíli není důležité. Meritem věci je fakt, že pánové Devátý a Pospíšil na přímou otázku před časem odpověděli, že novináře McNeilla, který pořad uváděl, vůbec neznají. Touto nepravdou poškodili nejen pověst komise 17. listopadu (o což se současně významně přičinil svým nedůstojným chováním i předseda komise Jan Ruml) a znevážili lustrační zákon. V okamžicích, kdy se nezadržitelně blíží další volební lámání chleba, ublížili i pověsti nejsilnější strany české pravice - ODS - a i celému pravému myšlenkovému proudu. Pokud by se v tomto případě chtěli držet pánové Devátý a Pospíšil známých Machiavelliho zásad („Nejlépe vždy dopadne ten, kdo si důkladně osvojí liščí zchytralost. Musí však dovést toto umění zatajit, musí se výborně vyznat v přetvářce a zastírání. Lidé jsou tak prostomyslní a tolik se pachtí za tím, co právě potřebují, že kdo chce klamat, vždycky najde někoho, kdo se oklamat dá.“), měli se zachovat méně hloupě, či možná méně zpupně. Neboť Niccolo Machiavelli pokračuje: „Vladař proto má úzkostlivě dbát, aby nikdy nepronesl nic, co by se plně neshodovalo s uvedenými pěti vlastnostmi. Kdo ho vidí a slyší, musí mít dojem, že je zosobněná laskavost, věrnost, upřímnost, lidskost a zbožnost.“ To by si měli samozřejmě občané v období před volbami myslet i o nejsilnější pravicové straně, chce-li pravice vyhrát volby. Nevyhraje-li je totiž, je vývoj této země zpožděn o další čtyři roky vlády „chaotů“ z levicových uskupení. Nalevo lze očekávat tvorbu takových koalic, které budou na první pohled kostrbaté, ale pravidlo účelu světícího prostředky ovládala levice vždy brilantně. Vítězství levice na Slovensku je celkem 8 [pageend10]přcdpokladatelné. Pokud by se v Čechách spojila Komárkova sociální demokracie, tzv. Liberálně sociální unie (zelení, Trnkovi zemědělci a českoslovenští socialisté) a případně „levá část“ Občanského hnutí, získávají dohromady stejné či vyšší procento hlasů než ODS, která si koalice s ostatními pravicovými stranami lccčíms komplikuje. „Televizní aféra“ není poslední případ, kdy nás rozbolela hlava. Hlavu XXII připomíná i snaha parlamentu stát se více akceschopným, zbavit se blokování důležitých zákonů, především ústavních, na základě „dvoutřetinové“ či „třípčtinové“ klauzule. Ty umožňují, že stačí 38, či dokonce 31 poslanců, aby zablokovali tvorbu jakéhokoliv zákona. Vzhledem k tomu, že ke změně tohoto pravidla je znovu třeba uvedené třípětinové většiny, opět stejně jako v hlavě XXII k tomu sotva dojde. Nejspíš to odmítá chápat pan president. Po svých návrzích, které byly z velké většiny podle všech politických komentátorů i pozorovatelů odsouzeny od počátku k porážce, nazval hlasování parlamentu k návrhu novely zákona o referendu „výrazem neúcty k mínění statisíců občanů“. Hovořil o podpisové akci, v níž referendum podpořilo více než dva milióny občanů. Pokud se tak pohoršil z nevědomosti, je to zarážející. Měl by přece vědět, že tento zákon (o němž se ostatně nejspíše předpokládalo, že projde) zablokovalo těch důležitých několik poslanců ze slovenské části Sněmovny národů. V druhé komoře získal většinu - hlasovali pro něj poslanci od levice po pravici, tedy od ODS a ODA až ke komunistům a sociálním demokratům. Označit chování parlamentu za „opovržlivé“ vůči občanům, tedy budoucím voličům, aniž Václav Havel zdůraznil, že tohoto „opovržení“ se dopustila jenom malá část (a to čistě účelově, neboť se referenda bála HZDS, SNS, SDL a část KDH ví, že by referendum, hlasující pro společný stát, ubralo hodně kalibru z jejich volební artilerie), je dalším projevem jeho nedůvěřivého postoje k parlamentu a víry ve vlastní charisma a přátele z disentu, kteří jsou z větší části lídry OH. Ostatně se pan president několikrát projevil jako jistý sympatizant tohoto hnutí. Veřejně se tomu brání, ale řada drobností ho usvědčuje. Toto hnutí už nechce být „můstkem mezi Klausem a Komárkem“, jak se vyjádřil tvůrce jeho předvolební kampaně Ivan Gabal, ale uskupením se samostatným programem. Názorové rozdíly mezi jeho členy jsou ovšem těžko překonatelným příkopem u cesty, na kterou chce OH vstoupit. Jeho osobnosti se sotva dohodnou na jednotlivých postupech, až dojde ke skutečnému „lámání chleba“. Nejspíš by mělo hnutí uvažovat o vytvoření skutečného mostu, ale nikoliv mostu od někoho k někomu, nýbrž samo k sobě. Mělo by se při svém znovuformování držet Švej- kova „Já mám rád, když je někdo přímo odněkud“. Je nepopiratelné, že blížící se volby přinášejí stále více střetů mezi politickými stranami a hnutími. I uvnitř nich dochází k hluboké krystalizaci. Ba lze objevit skutečný odklon nikoliv pouze od volebních programů, ale i od minulých rigidních idejí. Jestliže se našlo několik publicistů, kteří tvrdili, že Strana demokratické levice, tedy bývalí slovenští komunisté, je skupinou, která se výrazně obrodila oproti ideologickým pravidlům minulých desetiletí, pak lze říci jediné: pokud je přechod od „internacionalismu“ k nacionalismu vývojem kupředu, pak Bůh se slovenskou levicí. A i s těmi, kdo ji budou volit... Volby totiž nahradí presidentem navrhované referendum. Mohou rozhodnout to, zda budeme žít ve společném státě, či zda dojde k jeho rozpadu. V současné době se při prostém součtu 9 [pageend11]preferencí voličů na Slovensku může dojít k závěru, že zde vyhrají levicové síly. Čechy a Moravu by měla ovládnout pravice. Jaká bude koexistence Václava Klause a Vladimíra Mečiara? Bývalý slovenský premiér prohlásil na tiskové konferenci, že by byl ochoten v případě vítězství ve volbách spolupracovat i s ODS. Možná to byl bonmot. Možná známý Mečiarův „úlet“. Jenomže při znalosti expremiérových kotrmelců nelze ani vyloučit, že je schopen a ochoten elegantní přeměny z Šavla na Pavla. Je ovšem otázkou, zda by tomu bylo doopravdy tak, jak se praví v bibli: „Tu jako by mu s očí spadly šupiny, zase viděl a hned se dal pokřtít.“ Vladimír Mečiar je ochoten se spojit skutečně třeba s čertem, jenom aby získal moc a osobní prestiž. Proč by se nespojil se stranou, k níž zatím musí cítit pouze vnitřní odpor a jejíž program neustále kritizuje. Lze ovšem vznést otázku - není jeho myšlení trochu blízký „bolševismus“, byť v pravicovém hávu, jenž činy této Klausovy strany občas charakterizuje? A k tomu si znovu připočtěme ochotu předsedy HZDS obětovat všechno v zájmu moci a svého dosazení do politické partie na místo figury vůdce, a pak nemůže člověka nenapadnout: Můžeme si být jistí, zda by v případě svého vítězství na Slovensku a ochoty Václava Klause k jakémusi kompromisu nebyl Vladimír Mečiar ochoten přistoupit na změnu svého kursu? Není to tak dávno, kdy byl stoupencem federace. Od tohoto státoprávního uspořádání je ke konfederaci v prostoru myšlenkových pochodů stejně daleko jako zpátky. A možná, že by předseda HZDS přiměl Slováky k takovému utahování opasků, až by mu předseda ODS mohl závidět. Co všechno je Mečiar ochoten obětovat pro moc, je sotva odhadnutelné... Blížící se volby tedy zvyšují nervozitu a vhánějí často politické subjekty do slepých uliček, vzniklých prazvláštními byrokratickými překážkami a přežitky minulého režimu, což je kupříkladu uspořádání současného parlamentu nebo neuvážené přijímání některých opatření, zákonů a rozhodnutí z posledních dvou let. V tomto politickém klimatu musela být samozřejmě i první vážná ekonomická „vzdoroakcc“ absurdní, či lépe groteskní. Nevyvolali ji ani havíři, ani pracovníci zbrojařských podniků na Slovensku, ani učitelé. Stala se jí výhružka stávkou letových dispečerů. Jsou to lidé, kteří se jako sociální skupina významně podíleli na listopadových dnech a následujících týdnech, kdy přispěli k formování OF a jeho činnosti. Nyní jako první položili státu nůž na krk, nůž nezanedbatelné ostrosti. Tento překvapivý vývoj v myšlení jistě ne protireformní skupiny občanů jenom demonstruje, jak je stav společnosti složitý, jak těžko lze předvídat ne- uralgické body a jak se složitě vyznáváme v tom, co občana obklopuje, ovlivňuje a v mnohém řídí. Rok 1992 se tedy stává jakýmsi rokem zkoušky. Pokud bude zadání pro voliče tak nepřehledné, nečisté a mnohdy odrazující jako občas dosud, může řada z nás u tohoto „přezkoušení“ propadnout. Mohlo by to být promarnění všeho, co se začalo tvořit. Bohužel ovšem konání politiků někdy připomíná charakteristiku, jíž postava Stařeny popisuje ve Voltairově Candidu příhodu s piráty ze Salé: „To je podivuhodné, jak ti pánové umějí svlékat lidi. Ale ještě víc mě podivilo, že nám všem strkali prsty do těch míst, kam si my ženy v případě nutnosti necháme obyčejně strkat pouze rourky. Tento obřad mi připadal velmi zvláštní, ale celkem vzato - takhle se díváme na všechno, když jsme ještě nikdy nevytáhli paty z domu. Zakrátko jsem se dozvěděla, že to dělají proto, aby zjistili, zda si tam některá neschovala drahokamy.“ 10 [pageend12]Setkáváme se s lecčíms, čemu jaksi nerozumíme, a špatně si vysvětlujeme, k čemu je to dobré. Ti, kdo s občany zacházejí tímto nesnadno pochopitelným způsobem, riskují mnohé. To nej- menší je, že nás všechny bude bolet hlava z roku, který lze symbolicky nazvat „Hlavou devadesát dva“. 2. února 1992 Vladimír Kučera Pravice se sjednocuje V pražském hotelu Pyramida se ve dnech 25.-26. ledna sešla III. celostátní konference nejstarší současné české pravicové strany, Občanské demokratické aliance. ODA vznikla v prosinci 1989 v prostředí konzervativně a křesťansky zaměřené skupiny kolem Pavla Bratinky a Daniela Kroupy. Většina jejích členů zprvu aktivně působila v rámci OF. Po volbách v červnu 1990 došlo k postupné diferenciaci a posléze k osamostatnění. Ve Federálním shromáždění a České národní radě se brzy nato ustavily samostatné parlamentní kluby ODA. Jde o stranu volebního typu s malým počtem členů (zhruba pět set), ale s výrazným intelektuálním potenciálem a nezanedbatelným hlasem v obou parlamentech i vládách. Jako strana ryze občanská, odmítající uznávat národnost a stavovskou výlučnost za samostatné principy, chce svým programem oslovovat všechny sociální skupiny. V době zahájení konference se k ODA hlásilo deset poslanců Federálního shromáždění, devět poslanců České národní rady a dále ministři české vlády Tomáš Ježek a Bohumil Kubát a federální ministr hospodářství Vladimír Dlouhý. O charakteru každé politické strany vypovídají kromě jistě určujícího programu a politické taktiky také její spojenci a přátelé; ODA je nachází mezi evropskými pravicovými stranami. Tomuto jejímu jednání zaslal pozdrav člen polské Dohody středu a předseda polské vlády J. Olszewski. S projevem dále vystoupil poslanec CDU Klaus Francké, jenž přislíbil podporu své strany úsilí ODA o přijetí do Evropské demokratické unie (EDU), sdružující evropské konzervativní a křesťanské strany. Jejími členy jsou již ČSL a KDH, o přijetí má zájem rovněž ODS. Třetím zahraničním hostem byl poslanec Evropského parlamentu za britskou Konzervativní stranu Stephen Biller, jenž navrhl konkrétní pomoc ODA v předvolební kampani. Významnou částí jednání bylo schvalování předvolebních spojenectví. Uzavření koalice s ODÚ-VPN má svou důležitost a svědčí o přirozené potřebě politického partnerství v rámci federace. Z hlediska volebního úspěchu ODA se jejím zřejmě nejvýznamnějším spojencem stává vznikající Strana československých podnikatelů a živnostníků. Zde je třeba poznamenat, že přeměna Sdružení československých podnikatelů a živnostníků v politickou stranu je politováníhodným anachronismem, neboť se jedná o stranu stavovského typu, které se ve vyspělých demokraciích už dávno nevyskytují. Na druhé straně lze chápat důvody, které k tomuto kroku podnikatele přiměly, totiž dosud zcela nedostatečnou vládní i nevládní podporu drobného a středního podnikatelského stavu, což ostatně na konferenci přiznal i ministr Dlouhý. Člen přípravného výboru podnikatelsko- -živnostenské strany R. Baránek uvedl ve svém vystoupení, že podnikatelé se při hledání volebního partnera rozhodovali mezi ODA a ODS; nakonec zvolili ODA, kterou považují za stabilní a zřetelně profilovanou pravicovou stranu. Relativně nejspornější koalicí, jež byla konferenci předložena ke schválení, je dohoda o postupném začlenění části LDS do ODA. Řádně zvolená 11 [pageend13]předsedkyně LDS V. Hradská, která jinak vykonává funkei české „ministryně zahraničí“, označila krizi v LDS za důsledek vnitrostranického puče zosnova- ného bývalým předsedou E. Mandlc- rcm. Její křídlo v rozštěpené LDS bude mít právo vystupovat pod názvem ODA-liberálové. Při hlasování vyšly najevo určité rozpaky členů ODA nad tímto svazkem, nicméně naprostá většina s ním nakonec vyslovila souhlas. Jakkoli oprávněné mohou být pochybnosti o míře podpory paní Hradské mezi českými liberály, její popularita na Moravě může mít pro ODA nemalý význam. Pro všechny koaliční dohody, jež ODA dosud uzavřela, jsou základní dvě podmínky: jeden volební program a po volbách společný nedělitelný poslanecký klub. Ostatně taktika účelových volebních koalicí, které se vzápětí po volbách rozpadají, je po přijetí novely volebního zákona naštěstí podstatně omezena. Předseda P. Bratinka se nevyhnul ani ožehavému tématu vztahu k ODS, o kterém již předtím hovořil host za ODS I. Kočárník, který vyzval k obnovení pravidelných politických konzultací obou stran. P. Bratinka (a po něm i D. Kroupa a VI. Dlouhý) konstatoval příbuznost programu Aliance a ODS, avšak předvolební koalici označil z důvodů odlišných cílů i politického vystupování a taktiky za velmi nepravděpodobnou. S poukazem na amerického filosofa M. Novaka připomněl, že dle ODA svobodná společnost nespočívá pouze na tržní ekonomice, ale rovněž na demokratickém politickém systému a ustálené soustavě morálních a kulturních hodnot. Vztah ODA a ODS nebyl na konferenci dominantním tématem, ale přesto byl jaksi trvale, byť skrytě při jednání přítomen a nepřímo zazníval v řadě vystoupení. Není divu. Donedávna neúspěšné úsilí ODA o vlastní výraznou politickou profilaci bylo podmíněno odlišením se od ODS za situace, kdy všeobecně známá tvář charismatického federálního ministra financí představovala pro veřejnost jednotící symbol pravice. Václav Klaus se do této role samozřejmě ochotně stylizoval, a jestliže ve svých četných rozhovorech představoval ODS jako nejen pravicovou, ale i konzervativní stranu, potom se zákonitě ODA po dlouhou dobu marně snažila vymanit z nezřetelné stínové pozice v pravé části politického spektra. V důsledku toho mnoho lidí donedávna netušilo, že známé osobnosti jako ministr Dlouhý či místopředseda České národní rady Jan Kalvoda jsou členy Aliance; vesměs byli přiřazováni právě k ODS. Ministr Klaus, jehož narcistní autoritářství a z toho pramenící nechuť k výrazným osobnostem v jeho okolí jsou dobře známé, se zřejmě do jisté míry obával navázání užších vztahů k ODA s jejími silnými individualitami. Na druhé straně se představitelé ODS v určité době pokoušeli o jakousi „pozitivní eliminaci“ ODA, tvrdíce, že obě strany jsou si natolik blízké a přátelské, že existence té menší z nich je zbytečná, ba vlastně škodlivá, protože tříští síly na pravici. Během téměř celého loňského roku se vedení ODA nepodařilo nalézt cestu ze stínu ODS. Bylo to obtížné i proto, že některé programové postuláty ODA byly ODS spontánně přebírány, což dále stíralo rozdíl mezi nimi. Málokdo si přitom povšiml rozdílné dikce programů obou stran, vyjádřené již jejich názvy - u ODA „Cesta ke svobodné společnosti“ a u ODS „Cesta k prosperitě“. Potíže s hledáním vlastní identity ODA jsou - zdá se - již minulostí. V průzkumu veřejného mínění z prosince 1991 Aliance poprvé dosáhla 3 % hlasů, čímž se vyhoupla z politického dna. Ukazuje se, že postoje ODA nacházejí pozitivní ohlas například u části sympatizantů i řadových členů OH, kteří mají výhrady k občasným levicovým metastázím některých svých 12 [pageend14]představitelů, ale z poehopitclných důvodů nebudou volit ODS. Důležitým bodem rokování ODA byly programové teze, jejichž návrh, projednaný v odborných sekcích, nakonec doznal značných změn. V preambuli čteme, že ODA usiluje o společnost založenou na svobodč, spravedlnosti a humanitě. V rozpravě byl vznesen požadavek, aby slovo „humanita“ bylo vypuštěno, ale neprošel. Jedná se o nový prvek v ideologii ODA, který však v programu konzervativní strany působí neorganicky a poněkud kuriózně. Zakládat svou činnost na obecném proklamování humanity bylo a dosud jc výsadou levice, zřejmč i proto, že jeho obsah jc nejasný, v podstatě s nulovou vypovídací hodnotou, zato však libě znějící. „Humanitu“ si dávno přivlastnili hlasatelé sociální rovnosti a majetkové „spravedlnosti“, jimž sloužila jako osvědčený bič na zlé kapitalisty. Pravicová strana, která chápe kapitalismus jako jednoznačně pozitivní epochu lidských dějin a která se opírá především o zákon a svobodu jako základní principy demokracie, by hlásání humanity měla ochotně přenechat jiným. Celá tato záležitost by se mohla jevit jako marginální, nebýt dalších obdobných indicií svědčících o určitém ústupu pravice od dosud jednoznačně liberalis- tického postupu v ekonomice. Tento posun se nejnověji projevil v souhlasu pravice s lednovým usnesením parlamentu, jímž Federální shromáždění doporučilo vládě zvážit politické důsledky dopadu zvýšení cen nájemného a paliv a přijmout potřebná opatření ke zmírnění těchto dopadů. Jc zřejmé, že politika jc vždy směsicí zásad a taktiky a mívá v sobě - zvláště v předvolebním období více či méně oportunismu a vy- počítavosti. Vždy ale záleží na tom, aby zásady nebyly zatlačeny do pozadí universálním principem bezzásadovosti. I z tohoto pohledu byl překvapující projev ministra Dlouhého, v němž zaznělo, že bychom se neměli bát pojmu sociální tržní ekonomika, který figuruje v programu OH i sociální demokracie, zatímco ODA ho dosud odmítala jako zbytný a zavádějící. Připomeňme, že F. A. von Hayek rezolutně odmítl přidávat jakákoli adjektiva ke slovu kapitalismus, resp. tržní ekonomika, jako matoucí.Zvláštní kritickou úvahu věnoval právě pojmu „sociální“, který chápe jako cílený nástroj levice sloužící k zastření přirozené sociální dimenze tržního principu, čímž se má usnadnit přerozdčlovací role státu. (Viz Hayc- kovu stať v 17. čísle Prostoru, pozn. red.) Zmíněná slova ministra Dlouhého nevyvolala v sále téměř žádný ohlas. Ani ve schválených programových tezích v kapitole „Hospodářství“, kde se vedle odmítnutí korekce reformy navrhuje vyplňování jejích legislativních i technických mezer, se nakonec pojem „sociální tržní ekonomika“ neobjevil. Byl ovšem opsán několika méně nápadnými obraty s obdobným významem. Strana opírající se o tradiční konzervativní politické hodnoty a v ekonomice o ideje evropského liberalismu musí důkladně zvažovat, o čí voličské hlasy hodlá především usilovat a jakou taktiku zvolí. Český národ má hluboce zažitý a minulým režimem jen prohloubený sklon k sociálně chápané demokracii se silným státním prvkem (nedávný průzkum naznačil, že většina občanů si přeje sociálně demokratický model společnosti). Rodí se tedy těžké dilema české pravice, která - ztrativši po komunistické pozemkové reformě tradiční konzervativní oporu na venkově - bude stát se svými hayekov- skými a serutonovskými idejemi proti sociálně až socialisticky „disponovanému“ voličstvu. Rýsující se střet zásad a politické taktiky se však zřejmě v rozhodující míře odehraje až v příštím volebním období. Staronový místopředseda D. Kroupa (předsedou byl opět zvolen P. Bra- 13 [pageend15]tinka) později řekl, že ve volbách očekává zisk až 15 % hlasů. Reálný odhad bude asi kalkulovat s tímto číslem jako s dosažitelným maximem. V každém případě však koalice ODA-ODÚ-pod- nikatelsko-živnostenská strana musí nashromáždit alespoň 7 % hlasů, aby se podle novely volebního zákona dostala do federálního parlamentu. Protože však budoucnost federace je - mírně řečeno - krajně nejistá, prioritou české pravice by mělo být dosažení takových volebních výsledků do českého sněmu, které umožní sestavit republikovou vládu pravého středu. Vzhledem k tomu, že na Slovensku už není problémem vítězství pravice nebo levice, nýbrž pouze míra vítězství levice, nastane při předpokládaném úspěchu pravice v českých zemích po volbách neudržitelný stav, kdy v republikách zavládne jiná ekonomická a potažmo i politická koncepce. Bude to obdoba situace z roku 1946, jenže v obráceném gardu - tehdy v Čechách a na Moravě získala absolutní většinu radikální levice, kdežto na Slovensku jasně zvítězila katolická Demokratická strana. Tenkrát rozpadu státu zamezil komunistický puč. Dnes uvnitř státu žádný dostatečně silný a použitelný státně integrační svorník neexistuje. Ncvč- římc-li ovšem na onu již legendární „mlčící slovenskou většinu“, která jednou rukou hlasuje pro tzv. společný stát (nikdo přitom neví, co to znamená) a druhou pro pana Mečiara, který vší silou žene utahaný federální koráb mezi útesy, kudy nelze proplout... Snad jediným možným, i když vnějším popudem k zesílení pozic federace může být náhlý katastrofický vývoj na Ukrajině či v Rusku. Za daných mezinárodních okolností nemůže Slovensku už nic zabránit, aby dospělo k vytoužené mezinárodně právní subjektivitě, a tudíž k ustavení dc iure nezávislého státu. V Čechách nezbývá než se na tento vývoj co nejlépe připravit, snažit se zmírnit ztráty, a hlavně se soustředit na vlastní hospodářskou politiku, která má dnes rozhodující význam. leden 1992 Aleš Valenta Život nad smrt? (Poznámka k diskusi o trestu smrti) Ludvík Vaculík v prvních Literárních novinách roku 1992 publikoval stať Život za život. Přinesl v ní - jak jsme u něj zvyklí - originální řešení problému, tentokrát: jak potrestat zločince, zejména vrahy, a pojal článek jako iniciativu pro Federální shromáždění, přičemž vyzval ty, kdo s ním budou souhlasit, aby iniciativu podpořili. Pokud jsem článku správně porozuměl, navrhuje se v něm, aby soud v případu jasně prokázané vraždy zbavil svým výrokem viníka „práva na život“. To by neznamenalo nutně trest smrti. Vrah, který by pochopil velikost své viny a nechtěl by dál žít, vzal by spravedlnost do svých rukou a „popravil“ sám sebe; v případě, že by zemřít nechtěl, dostal by doživotí. Tak spisovatel navrhuje parlamentu schválit podivnou popravčí samoobsluhu, která by zbavila společnost nutnosti dodávat vlastní katy. Návrh pana Vaculíka mohu pochopit rozumem, ale citově i morálně je pro mne nepřijatelný. * * * Vždy, když se vzedme vlna žádostí o trest smrti - a bývá to pravidelně po nějaké otřesné vraždě - cítím za ní obyčejnou lidskou touhu po spravedlnosti (nejen strach a žízeň po krvi, jak uvádějí odpůrci trestu smrti). Hrneček za hrneček, život za život -napsal logicky Ludvík Vaculík v článku. Logika této spravedlnosti, jíž se asi řídilo celé archaické lidstvo, je v nás hluboko uložená. 14 [pageend16]Odmítači krvavé pomsty za vraždy, ti, co nesouhlasí sc starozákonním oko za oko, mohou být ovlivněni Ježíšovým Milovat budeš nepřítele svého. Mohou však vycházet například z asijského pojetí osudové spravedlnosti, které se říká karma. V tomto způsobu chápání světa se doporučuje odmítat všechno, co škodí druhým bytostem, všechno zlé nejen v činech, ale i ve slovech a v myšlenkách, protože zákonitě všechno, co uděláme zlého, se k nám odrazem jednou vrátí. Myslím, že tyto dvě struny - touha po krevní mstě a přání nešířit další zlo zvučí v každém normálním člověku. Co je přirozenější? Snad touha po smrtící odplatě. Nedávno se na Slovensku, brzy po lcopoldovském masakru, vyslovilo v průzkumu veřejného mínění pro obnovení trestu smrti osmdesát procent dotázaných. Proč vlastnč nechtějí někteří lidé vrahy potrestat smrtí, je-li v nás logika vendety hluboce zakořeněná? Většina snad bude argumentovat oním: nedali jste život, tak ho také neberte. Nazval bych takové uvažování logikou etiky, která se ptá, cožpak může společnost přikazovat lidem, aby nezabíjeli, když jim sama hrozí zabitím a sama popravuje? Za odmítnutím trestu smrti vězí, předpokládám, tato úvaha: společnost je morálně zralejší, dokonalejší a je schopna hlubšího poznání než vrah, a právě proto nezabíjí ani toho, kdo sám zabil. I tato jemná, napohled paradoxní logika má svůj smysl (a je mi blízká). Ti, kteří s ní nesouhlasí, upozorňují na to, že po zrušení trestu smrti zločinnost a vraždění rostou, že si zločinci zrušení trestu vykládají jako slabost a benevolenci. A tak na ty, kdo požadují zákaz trestu smrti, padá fakticky vina za zvýšený počet vražd. I to zní logicky. Odpůrci trestu smrti ale argumentují tím, že vrazi stejně budou vraždit, i když trest smrti bude uzákoněn. Motivace k vraždám je prý u vrahů silnější než strach z dopadení a z případné popravy. Odpůrci trestu smrti také dodávají, že jsou pravidelně popravovány i oběti justičních omylů. * * * Neméně důležitý než trest smrti je však problém obecné spravedlnosti. Jsem zajedno s žadateli trestu smrti v jejich zaujatosti pro pozemskou spravedlnost. Rozumím jim také v přesvědčení, že lidský život je nedocenitelný dar. Samozřejmě, proč o tom mluvit? Jakým právem sc tedy v naší nyní demokratické, vysoce kulturní a civilizované zemi trestá vražda nemnoha lety vězení??? Ještě není zapomenut nedospělý mladík, kterého ve věznici v Ruzyni prakticky umučili mladí spoluvězni - kteří se projevovali jako cynici dopadnuvší až na samé dno lidské bestiality -, jejichž nízké tresty neodpovídaly nelidskosti činu. A zcela nedávno byl odsouzen na osm let mladistvý vrah za vraždu prodavačky v Praze. To byli mladiství vrazi, ale dospělí původci brutálních, bezohledných vražd odcházejí dnes ze soudních síní často obdařeni tresty, které nepřesahují patnáct let. Lze se potom divit, že veřejnost volá po pomstě - po obnovení trestu smrti?? A to nemluvíme o tom, že vrazi odcházejí do věznic zařízených jako rekreační zařízení a vybavených lépe než domovy důchodců, nemluvíme o tom, že jejich tresty mohou být kráceny a amnestovány. Občas mám dojem, že právě v oblasti práva se vyjevuje demoralizace nejhnusněji, a to jako zbyrokratizova- ná lhostejnost zákonodárců, soudců a těch, co spravují věznice. Necitlivost vůči fenoménu tak složi- 15 [pageend17]ternu a jemnému, jako je lidský život, bývá do nebes volající a trestuhodná. A navíc veřejnost jako by na tom sama nemohla nic změnit - milióny lidí mohou volat po zpřísnění trcstů, ale o opaku rozhodne tři sta poslanců, několik politiků a anonymní úředníci. Těžko se divit jak těm osmdesáti procentům, tak Ludvíku Vaculíkovi, když volají: Krev za krev! Co si poěít s neukojenou touhou po spravedlnosti? Řešení není tak složité. Veřejná diskuse by měla dostatečně zpracovat dané téma a potom by měly přijít politické strany se svými návrhy ve volebních programech. Dovolím si připojit svou představu o pozemské spravedlnosti: A) Tím, že by společnost odmítla potrestat smrtí dokonce i vrahy, dala by najevo nikoli svou slabost, ale právě velikost své úcty k životu, hloubku svého pochopení složitosti lidského bytí a velikost odhodlání zabývat se jím odpovědně. B) Společnost by vyjádřila výší trestu za vraždu (ale i zabití) svou úctu k lidskému životu, hloubku svého pochopení pozoruhodnosti tohoto fenoménu a také své odhodlání přistupovat odpovědně k otázkám života. C) Společnost by zároveň délkou věznění ukázala nejen, že si váží lidského života, ale že tohoto člověka vyzývá, aby se podobně jako ona sama zamýšlel nad svým činem a jeho dosahem. D) Trest vězení v délce přinejmenším dvaceti let za „obyčejné“ vraždy je přiměřený. Takové období by mělo postačit k tomu, aby se člověk dostatečně změnil, a zejména aby pochopil velikost své viny. E) Za brutální a několikanásobné vraždy musejí vrahové zůstat ve vězení až do smrti. Nemají právo vrátit se mezi normální lidi. Jsou to vesměs psychopati, kteří jsou trvale nebezpeční. F) Vrahové by neměli být amnesto- váni ani podmínečně propouštěni. Tím se zdůrazní mimořádnost jejich zločinu a míra jeho odmítnutí. ♦ * * Pro odmítnutí trestu smrti bych chtěl uvést ještě jeden argument, o němž se většinou během diskusí u nás mlčí, snad proto, že je náboženský. Popravovat by se nemělo už proto, že člověk je schopen duchovní konverze, řečeno tradičně: je přístupen Milosti Boží. Neměli bychom zavírat oči nad tímto rozměrem lidského bytí jen proto, že nevypadá dostatečně vědecky. A poslední připomínka. Vězení musí být vězení. Člověk v něm nesmí být mučen, urážen, ponižován, ale musí být zároveň jasné, že je trestán často za nejotřesnější provinční proti společnosti. Společnost, která tyto věci nechápe, je - podle mého názoru - chorá. 10. ledna 1992 Jiří Sirotek Charta 77 v podmínkách neokomunismu Počátkem tohoto roku proběhlo patnácté výročí vzniku Charty 77 - až na dva malé televizní šoty a dvě krátká interview - téměř bez povšimnutí. Přitom vlastní práce mnoha neznámých aktivistů Charty 77 pokračovala v Praze, na venkově, a hlavně na Slovensku nebývalou intenzitou, zcela v duchu původních zásad. Mluvčí vedli rozsáhlou korespondenci, jejímž účelem bylo zprostředkovávat právní pomoc pro každého, kdo cítil, že ve svém místě bydliště nemůže ještě důvěřovat dosavadním soudcům, prokurátorům či advokátům. Zároveň byla věnována pozornost důležitým problémům vnitřní i zahraniční politiky (vývoz tanků do Sýrie, problém konverze zbrojního průmyslu na Slovensku, sledování situace 16 [pageend18]v rozpadajícím sc Sovětském svazu, dva dokumenty doporučující okamžité u- znání Slovinska a Chorvatska a vyslání pacifikačních sborů do Jugoslávie, aby se předešlo vypuknutí občanské války atd.). Zvláštní úsilí směřovalo k podpoře vzniku regionálních klubů Charty 77 -jeden z nich, v Českých Budějovicích, představuje malé, ale pozoruhodné společenství lidí, kteří se sice neangažují v žádné politické straně, ale díky hluboké znalosti místních poměrů, rodinným stykům a osobním zkušenostem představují to, oč nám všem jde: skupinu přemýšlivých, obětavých občanů, kterým leží na srdci veřejný zájem města a celého regionu, aniž by prosazovali vlastní osobní ambice. Mluvčí Charty za rok 1991 a jejich spolupracovníci rovněž v mezích svých možností monitorovali zahraniční zpravodajství o domácím vývoji po roce 1989. V této souvislosti stojí za zmínku zdrcující kritika Oty Filipa na adresu Charty 77 jako celku v článku „Politik gegen Moral“, který byl uveřejněn 30. listopadu 1991 ve Frankfurter Allgemeine Zeitung. Zde náš krajan konstatoval, že Charta neudělala vůbec nic pro své jihoslovanské sousedy. Jde o klasický případ neschopnosti rozlišovat mezi několika chartisty ve vládě (jde prý o čtrnáct lidí) a několika desítkami chartistů v parlamentech a zbytkem. Tím zbytkem je většina, žijící mimo Prahu a nemající žádnou moc. Ano, již to není ta „stará Charta“, bývá občas slyšet v pražských kruzích. Samozřejmě, že není - společenství literátů, bývalých novinářů, politiků, řady aktivních křesťanů, kteří se vzájemně dobře znali, se již pravidelně neschází a uspořádat setkání aspoň poloviny z bývalých 38 (dnes již 41) mluvčích se nepodařilo za uplynulé období snad ani jednou. Naštěstí se vrstvy a kroužky doposud vzájemně se neznajících signatářů začínají propojovat - funkci, o které jsme se naivně domnívali, že by mohla sehrát Nadace Charty 77, tak zcela spontánně přejali noví lidé. Pro ně bude od února tohoto roku sloužit jako neformální středisko vzájemné komunikace knihovna „LIBRI PROHI- BITI“ pana Gruntoráda, kde bude možno pořádat menší setkání, kde je čítárna a unikátní sbírka samizdatových časopisů a knižních publikací (nám. Gorkého 2). I když v tuto chvíli probíhá tříbení názorů o dalších formách působení Charty 77, o obsahu by podle mého názoru nemělo být pochyb, zvláště ve chvíli, kdy pan Miloslav Mareček z Kyjova začíná být na konci svých sil a kdy nám naléhavě píší lidé z venkova (např. pan Josef Cách ze Skutče): „Nenechte padnout Chartu 77, i když se o to mnozí snaží.“ Hlasy chtějící „uzavřít důstojně Chartu 77“, jež jsou příznačné pro ono původní velice aktivní jádro, jsou tak v příkrém rozporu s očekáváním mnoha občanů. Ti již dávno pochopili, že vládnoucí komunistická garnitura jen ustoupila do pozadí, aby úspěšně transformovala svoji politickou moc v hospodářsko-fi- nanční, a že drží veřejné věci i nadále pevně v rukou, jenže zastřeněji, profesionálněji a poněkud blahovolněji ve vztahu k ovzduší a vodám, jež s námi sdílí. Jméno Charty 77 bylo rovněž částečně poškozeno činností Nadace Charty 77, zvláště její angažovaností v oblasti různých obchodně finančních transakcí (např. v souvislosti s vydáváním Občanského deníku). Kompromitaci jména Charty 77 se podařilo zmírnit díky zjištění, kdo skutečně založil Nadaci Charty 77 ve Švédsku a jaký styl nadační práce tam převládl zásluhou pana Janoucha poté, co odešel pan Larsson a jeho obětaví spolupracovníci. Charta 77 byla proto nucena distancovat se od Nadace, jež sice nese stejné jméno, ale s Chartou 77 již nemá téměř nic společného. 17 [pageend19]Naše veřejnost byla v průběhu roku 1991 o intenzívní každodenní práci Charty málo informována; Charta 77 žije a pracuje v ústraní. To platí dvojnásob pro naše slovenské signatáře, z nichž např. pan V. Pavlík podstupuje nesmírné riziko ve svém úporném úsilí ukázat svým spoluobčanům, kdo byl, je a co možná bude pan V. Mečiar. Neméně vytrvalý a téměř beznadějný zápas vede o vyjasnění okolností smrti svého bratra Jiří Wonka. Obětavě a vytrvale pracuje pro důstojný život invalidních spoluobčanů pan Budík z Brna. Zmiňovat přínos paní Olgy Havlové a jejích spolupracovnic z řad signatářek Charty 77 (např. O. Bednářové), jakož i dalších sociálně a hluboce lidsky a občansky cítících lidí je dnes již zbytečné. I navzdory neuspokojivé úrovni zpravodajství v hromadných sdělovacích prostředcích začínají lidé dobré vůle opět občansky spolupracovat: je zde Helsinský výbor, VONS, spolupráce s Konfederací politických vězňů atd. Občanská pospolitost se probouzí k vnitřně motivovaným smysluplným činnostem, jež s uznáním ocenil jeden student z Bratislavy, když mi řekl s jistou nostalgií: „Vy Češi se umíte grupo- vat - tohle se musíme od vás naučit.“ Jedna „stará Charta“ nepochybně zanikla, byť ne zcela. Nějaká „nová Charta“ se nepochybně rodí - dejme jí čas, a hlavně důvěru. Vše podstatné vždy vznikalo a vzniká v relativním ústraní, za osobního nasazení, za spoléhání hlavně na vnitřní zdroje a osvědčené tradiční mravní hodnoty. V prohlášení k desátému výročí založení Charty bylo prozíravě řečeno, že „okolnost, že většinu práce dělá stále týž a nepříliš velký okruh lidí, ať už jsou k tomu motivováni jakkoli, přece jen může vyvolávat mezi ostatními signatáři oprávněný pocit odstrčenosti a za- pomenutosti a může i navenek posilovat nedobrý, ale i v jistém smyslu pochopitelný dojem, že si Chartu jaksi přivlastnilo několik jednotlivců... Práce proChartu je často náročná na čas i nervy, nevděčná, riskantní, a mnozí se jí věnují jen a jen proto, že jim jde o zdar společné věci, a nikoliv proto, že by chtěli sami vyniknout, že by se v ní vyžívali a chtěli bránit účasti druhým.“ Takže v nových podmínkách, bez původních špiček, zato ve větším počtu aktivních členů pokračuje činnost Charty 77 v duchu své myšlenky dál... A léna Hromádko vá Obětování se? Veřejnost, ale daleko spíše politiky a publicisty již od konce minulého roku vzrušuje případ pana Marečka. Přes širokou publicitu této záležitosti téměř zcela chybí jednoznačně odmítavé stanovisko k počínání pana Marečka a k veřejné odezvě na jeho jednání. Je pochopitelné, že ti, kdož se domnívají, že se v tomto případě jedná nejen o prosazování dobrého úmyslu nesprávnými prostředky, ale o projev neúcty k životu a o politické a morální vydírání, raději mlčí. Vystavili by se mravnímu a možná i politickému odsudku ze strany těch, kteří pociťují jako svou povinnost přispět k záchraně Marečkova života a zasadit se o údajně dobrou věc, kterou prosazuje. Kromě toho by se mohli s takovým názorem identifikovat i skuteční cynici a lidé, jimž lhostejnost a přesvědčení, že jakákoliv oběť je vždy nesmyslná, tvoří základní bod jejich životní moudrosti. Bylo by tedy možná vhodné raději mlčet. Hladovka pana Marečka však vyvolala takovou žurnalistickou reakci a vynutila si takové jednání veřejných a politických institucí, které svědčí o mravní nezralosti - a často špatném svědomí - společnosti a povážlivé slabosti její politické kultury. Čeho jsme svědky? Vedle ne příliš vý18 [pageend20]znamné prime podpory požadavků pana Marečka formou podpůrných hladovek, petic a nepočetných demonstrací dochází i k nepřímé podpoře ze strany politických institucí. President republiky prohlásil, že se identifikuje s morálním étosem pana Marečka a inicioval vznik poněkud kuriózní „nezávislé“ tříčlenné komise, která má dohlížet nad tím, jak prokuratura, jejímž úkolem je mj. dohlížet ze zákona nad dodržováním zákonnosti, vyřizuje podněty pana Marečka. Jednoho ze členů komise jmenoval sám pan Mareček. Je téměř nepředstavitelné, že by tato „nezávislá“ komise, a to už v důsledku svého ustavení, došla k jiným závěrům, než k jakým došla: zjistila závady ve vyřizování podání pana Marečka. Že by snad šlo o institut, jenž nemá žádnou oporu v zákoně, že by šlo o nepřípustný nátlak na důležitou legální instituci, že se tím zpochybňují principy, na kterých by chtěla tato společnost stavět, takové otázky si zřejmě president nepřipustil: Vždyť jde o morálku, a to hned ve dvojím smyslu - o spravedlnost prosazovanou panem Marečkem a o jeho život. Nezůstalo však jen u presidenta. Případem se zabývají příslušné výbory českého a federálního parlamentu, pana Marečka navštěvují vysocí státní činitelé (např. místopředseda federální vlády Mikloško), sílí hlasy po odstoupení generálního prokurátora České republiky, v televizi vystupují poslanci a další známé osobnosti s příslibem pomoci a zároveň s výzvou k zanechání hladovky, Charta 77 vyzývá politické činitele, aby se zasadili za splnění Marečkových požadavků. Kromě toho se ozývají i ti, kteří jsou připraveni z celé záležitosti vytloukat bez skrupulí politický kapitál. Lze říci, že obecně rozšířená dobře míněná snaha napomoci spravedlnosti a snaha pomoci zachránit Marečkův život přehlíží zásadní věc: přistoupila na hru, jejíž podstatou je vydírání, neúctu k životu pochopila jako absolutní úctu ke spravedlnosti, politickou nemravnost interpretovala jako absolutní mravnost. Miloslav Mareček drží hladovku od 25. prosince minulého roku. Stejného prostředku použil již potřetí od roku 1989. Tehdy hladověl na protest proti bezpráví v podmínkách komunistického režimu. Nepatří tedy k oněm hla- dovkářům, kteří se vyrojili po listopadovém převratu. Vážnost jeho postoji tedy dodává minulost bojovníka proti totalitnímu režimu. To je ostatně jeden z důvodů, proč je mnohým zatěžko nereagovat na jeho kategorické požadavky. Hladovka sama o sobě jako prostředek určitého boje či snahy o něco nemusí být - a také není - vždy vnímána jako něco úctyhodného či mravně oprávněného. Na stránkách tohoto časopisu (Prostor č. 14, s. 16-17) již byl publikován velmi vyhraněný, nicméně pozoruhodný názor, který vede paralelu mezi hladovkami a teroristickými únosy osob. Rozdíl spočívá v tom, že „lidé vyhlašující hladovku se činí sami ze své vůle rukojmími vlastních požadavků, zatímco ve druhém případě se rukojmími stávají nevinné oběti. Tento rozdíl zakládá trestní odpovědnost.“ Společné je však to, že „v logice myšlení aktéra hladovky i vykonavatele teroristického únosu se odpovědným za zmařené životy činí stát, vláda či jiná instituce, které nesplnily stanovené podmínky“. Kromě toho pro demokratickou společnost platí, že „činy obojího druhu směřují k destrukci pravidel, která vymezují život společnosti“. Zdá se, že tato velmi tvrdá slova nejsou daleko od pravdy. Můžeme zcela pominout takové efe- mérní záležitosti, jež nejsou podloženy dostatečným odhodláním vytrvat až do konce a jejichž cíl spočívá ponejvíce v tom upozornit na vlastní osobu. Ale i hladovku vedenou se skutečným od19 [pageend21]hodláním lze mravně a politicky ospravedlnit jen tím, k čemu se obrací jako ke svému konkrétnímu účelu. Plyne z toho, že použití tohoto prostředkuje ospravedlnitelné jen tehdy, když jím lze dosáhnout v konkrétní - a to zpravidla v extrémní - situaci takového konkrétního výsledku, který převyšuje hodnotu občti a kterého nelze dosáhnout jinak než právě hrozbou takové občti. Je např. nesmyslné a nczdůvodnitelné hladovět za abstraktní nesplnitelné cíle, jako je spravedlnost vůbec, mír, odstranění chudoby - v takovém případě jsou skutečné vnitřní motivy vždy jiné než ty proklamované. Stejně tak nezdůvod- nitelné jsou hladovky, jejichž cíle evidentně popírají hodnotu lidského života nebo směřují proti principům svobodné společnosti. V běžném povědomí se hladovka jako prostředek boje často spojuje se jménem Máhatma Gándhího. Ale Gándhí použil hladovku nikoli jako prostředek boje vůči Angličanům. Naopak jako uznávaný vůdce hladověl za ukončení násilností, ve které přerůstalo jím iniciované hnutí pasivního odporu. Na misku vah položil svůj život oproti životům stovek a tisíců jiných lidí. Stejně tomu bylo při jeho druhé hladovce, kdy usiloval o zastavení nábožensky motivovaného krveprolévání po vzniku Pákistánu. Jedině on v důsledku své duchovní autority mohl takto jednat. Z naší nedávné minulosti jsou známé hladovky Stanislava Devátého. Hladověl v době, kdy byl protiprávně držen ve vazbě komunistickým režimem. Použil je jako jediného dostupného prostředku, který měl v dané situaci k dispozici - a to jako prostředku v boji proti evidentně nespravedlivému totalitnímu režimu. 1 když jeho postup mohl i tehdy vyvolávat diskusi, neboť šlo o jednání navýsost individuální, které nelze universalizovat a které v sobě neobsahuje nárok na obecnou závaznost, v zásadě bylo zdůvodnitel- né, stejně jako je někdy zdůvodnitclné použití násilí v podmínkách nějakého extrémně nespravedlivého a zločinného režimu. Naopak v demokratické společnosti nebo takové, jež není založena na principech bezpráví a útlaku, je násilí stejně jako hladovění (hrozba vlastní smrtí) nepřijatelné. Nebudeme zde rozebírat pravděpodobné psychologické motivace Marečkova jednání - jsou nasnadě. Ostatně mnozí z nás velmi těžce nesou ztrátu úhlavního nepřítele, a tedy i něčeho, co do značné míry tvořilo naši vlastní identitu. U některých se možná náplň života redukovala právě na tuto závislost. Miloslav Mareček položil na misku vah svůj život na jedné straně a způsob, jakým prokuratura nakládá s jeho podáními, na straně druhé. Svůj postoj formuloval takto: „Jsem připraven třeba i zemřít. Věřím, že má případná smrt bude dostatečným impulsem, aby mé podněty byly konečně vyřízeny podle platných ustanovení zákona.“ (Lidové noviny, 23. 1. 1992) Ve spletitém boji pana Marečka s prokuraturou jde zejména o jeho trestní oznámení na neznámé osoby, které iniciováním tzv. pendrekového zákona způsobily jeho trestní stíhání v roce 1989, a o trestní oznámení ve věci zneužití psychiatrie, ke kterému mělo dojít tím, že mu lékaři proti jeho vůli při jeho první hladovec nasadili umělou výživu. Prokuratura obě podání odložila jako nedůvodná. Jde o nejednoznačné právní i morální problémy a názory na ně se mohou lišit. Jc možné, ale nikoli evidentně zřejmé, že prokuratura se dopustila právně procedurálních omylů, i to, že nepostupovala správně v důsledku působení „starých struktur“ ve svých řadách. Podstatné na celé záležitosti ovšem je, za co jc pan Mareček odhodlán obětovat život - za „správný“ způsob vyřízení trestních podání? za to, aby byla postavena před soud lékařka, která 20 [pageend22]svým jednáním znemožnila dokončit úmysl setrvat v první hladovce až do konce? Takové odhodlání není úctyhodné ani si nezaslouží mravní solidaritu, naopak z hlediska společnosti jde o ničím nczdůvodnitelný nátlak, přesněji řečeno vydírání, které pokud je akceptováno, podemílá základní společenské mechanismy. Obecně rozšířené mínění, a to i politických činitelů, zřejmě rozumí hladovce pana Marečka jako pokusu o nastolení konkrétní spravedlnosti, respektive nápravy minulé nespravedlnosti, pokusu vedenému ovšem nevhodným prostředkem. Toto mínění spatřuje přínos hladovky v tom, že se snaží přimět prokuraturu k „zákonnému“ postupu či k jejímu očištění a samo je ochotno - jak nás o tom přesvědčují mnohé reakce politiků a žurnalistů - napomoci tomuto cíli. Nehledě na zásadní pochybcnost spočívající v tom, že se ve větší či menší míře akceptuje princip nátlaku hrozbou vlastní smrtí, uniká tomuto mínění smysl pro určité morální proporce. Represe vůči odpůrcům režimu na konci osmdesátých let byly nepochybně nespravedlivé, nicméně nelze je srovnávat s terorem a běsněním po únorovém puči. Pokud má být prokuratura vystavena tlaku, aby zjednala nápravu ve včci minulých zločinů a křivd, neměl by se tento tlak orientovat prvořadě k událostem padesátých let? Pokud by se společnost chtěla zachovat obdobně jako v případě pana Marečka, jak by musela jednat, kdyby například začali hladovět političtí vězni z těch let, kteří i dnes dostávají tzv. zbytkové tresty? Jestliže se zřídila „nezávislá“ komise, pak v případě nedávné rehabilitace Picha-Tů- my, už v minulosti usvědčeného esté- báckého vraha, by členové prokuratury museli být jednoduše vyházeni z oken. Každý slušný člověk si přeje, aby životy spolubližních zůstaly zachovány. Je proto přirozené, že se lidé snaží odvrátit dokonání násilí páchaného na vlastní osobě, zvlášť když tou osobou je člověk nepochybně čestný, bojovník proti totalitě. Společnost se zároveň musí umět bránit tomu, aby toto násilí bylo používáno vůči ní. Přinejmenším tím, že přestane vidět nadlidské hrdinství a úctyhodnou zásadovost tam, kde prostě nejsou. Vždyť zbavit se života, a tím i veškeré jeho tíže umí - s prominutím - kdekdo. Lze jen doufat, že ti, kteří stojí Miloslavu Marečkovi nejblíže, ho dokáží přesvědčit o nesprávnosti jeho počínání. 15. ledna 1992 Richard Štencl Život v ráji? Jsem možná na nej lepší cestě, aby se ze mne stal správný zápaďák. Narodil jsem se a vyrostl v DDR, před tamním systémem jsem se chránil hradbou z literatury a hudby a rozhovory na téma „co by, kdyby“ v důvěrném kroužku rodiny a přátel; nepatřím tedy k tajným bojovníkům proti režimu, kterých se od listopadu 1989 vyrojilo tak neuvěřitelné množství. Ale nepatřil jsem ani k těm, kteří byli socialismem obzvlášť rozmazlováni a dokázali se v něm opravdu pohodlně zařídit. Člověk se zkrátka do té společnosti narodil, němči na vybranou a neměl ani možnost poznat něco jiného, leda prostřednictvím snadno zachytitelných rozhlasových a televizních stanic. Proto byla pro mne jako pro „de- deróna“ (o téhle přezdívce obyvatel DDR jsem se dozvěděl až v roce 1991) každá cesta do Prahy cestou do domnělého ráje; o „šedesátém osmém“ jsem něco věděl, ale vzhledem k vlastním zkušenostem z DDR jsem si s tím příliš nelámal hlavu. O Pražském jaru se u nás nemluvilo, nebylo radno dotýkat se této rány. Jména jako Ivan Klíma, Ludvík Vaculík nebo Pavel Kohout ke 21 [pageend23]mně přes mou čtenářskou posedlost nepronikla; Orwella, Solženicyna a Grasse jsme četli tajně; nic z toho, co se opravdu děje za kulisami Prahy (a že Václav Havel, kterého jsem přirozeně také neznal, pravděpodobně právě v době, kdy jsem trávil příjemné dovolené v Krušných horách, válí sudy v trutnovském pivovaru), k mému vědomí neproniklo, na to jsem byl příliš „zapouzdřen“; v československé zemi jsem se cítil dobře, připadalo mi to tady lepší než doma, ačkoli oficiální statistiky o životní úrovni říkaly něco jiného. Pro mne byla Praha živé světové velkoměsto (jediné, které jsem si mohl a směl dovolit), vyhýbal jsem se svým hulákajícím krajanům U Fleků, což bývala dříve moje oblíbená hospoda, a cítil jsem se zkrátka svobodný. Ta spřátelená země ČSSR, která mi byla tak milá, přestože jsem tam neměl příbuzné ani známé! Odkud ty sympatie? To jsem nevěděl. Snad byla příčina prostě v tom, že se mi zdálo, že v porovnání s DDR je to země svobodnější. Nebo to bylo tím, že mě tam nikdy nic nepříjemného nepotkalo (a jak by také mohlo - mne, turistu!). A taky, že jsem skoro nic nevěděl o politických poměrech. Teď už rok žiju na Západě. Tajný sen se vyplnil: bez sebemenších problémů, nemluvě ani o potížích s bezpečnostními úřady, jsem přesídlil z Německa východního do Německa západního. Bylo to docela normální přestěhování, jehož nej nepříjemnější součástí byl převoz nábytku. Zaměstnání i byt jsem měl připraveny, prosím, račte - život mohl začít... Tomu, kdo si musel na Východě literaturu, kterou chtěl opravdu číst, opatřovat postranními cestami, musel Západ připadat jako učiněný ráj. Moje první cesta, když už Berlínská zeď nepředstavovala * ncpřckročitclnou překážku, mě vedla do knihkupectví - bylo tam krásně prázdno, krajané stáli všichni v studeném listopadovém počasí frontu na „příspěvek na přivítanou“. A během několika minut jsem zažil proměnu ráje v určitý druh pekla: při průměrném počtu šedesáti tisíc novč vydaných knih ročně nemůže mít člověk už nikdy přehled. A taky to nestojí za námahu: pokud jde o beletrii, většina titulů jsou zářivě lesklé svazky pochybného obsahu. A pokud jde o literaturu faktu a literaturu odbornou, je k dispozici minimálně dvacet titulů ke každému tématu: co dělat proti bolestem hlavy, jak se šikovně vyhnout placení daní, jak si poradit sám se svým ještě nezaplaceným Mercedesem... Každá kniha je samozřejmě lepší než ty od konkurence, a pokud by člověk věřil reklamě, nemohl by jako seriózní člověk vůbec obstát, kdyby takovou hodnotou mrzce opovrhl. To, co stojí za přečtení, je tu samozřejmě také. Ale kdo byl zvyklý vybojovat si každý druhý rok v oficiálním obchodě jednoho Kafku nebo jednoho Hesseho, je poněkud konsternován, když najde v regálu, srovnána pěkně jedno vedle druhého, hned několikerá souborná vydání děl, která dosud kupoval - za patřičné ceny - na černém trhu: jako by to bylo docela normální zboží. A o něco později člověk pochopí: je to normální zboží - zboží kniha. Už v tom není nic posvátného. „Dělat krásné knihy dokáže každý,“ říká se tu, a je to tak; „umění je prodávat je“. A to je taky pravda. Kdo v tom nevyrostl, pro koho je tento nadbytek (věcí většinou nadbytečných) něčím novým, ten sc chytá za hlavu. Může toho člověk vůbec tolik potřebovat? Když koupím ve třech různých obchodních domech tři malé věci, musím je dostat zabalené ve třech velkých plastikových taškách? Nemohly by být o číslo menší? To nemá, podle mého nebohého výchoďáckého chápání, co dělat se skromností, ale spíš se zdravým rozumem. 22 [pageend24]Ale podle všeho existuje jen jedna rozumná úvaha: co nepřinesu na trh já jako výrobce, to tam přinese konkurence, a kdoví, jestli mč přitom nevy- strnadí z mého vysezeného místa? Takže to raději udělám sám. Tak jednoduchá logika je to. Ale zůstaňme u knižního trhu. Člověk si může koupit všechno, za předpokladu ovšem, že má v kapse dost peněz. Pokud v knihkupectví něco právě nemají na skladě, patří k samozřejmé službě, že vám to během čtyřiadvaceti hodin obstarají, případně dopraví přímo domů. A když se to nepodaří? Pak půjdete příště ke konkurenci... Jako téměř maniak četby jsem si na Západě jednu věc velmi rychle odvykl: chodit do obchodů s knihami. Nejen proto, že kupování knih je zatraceně nákladná záležitost (normálně vázaný román stěží dostanete za méně než 30-40 marek; přepočtěte si to na koruny a porovnejte se svým výdělkem!). Ne, prostě proto, že je toho na člověka moc. Existují knižní obchodní domy s několika patry, kde byste potřebovali náklaďák, kdybyste si chtěli koupit jenom to, co vás právě momentálně zajímá. (Ale proč hned kupovat? Příští rok budou tytéž knihy a dalších šedesát tisíc nových k tomu!) Dá to pořádnou námahu jen tak halabala se jimi probrat; námaha je už jen číst nápisy na hřbetech! Než se člověk propracuje od Konsalika ke Kohoutovi, může to trvat! Ale bude to ještě horší. Trh žádá stále něco nového, což znamená, že je podněcováno stále více a více potřeb, které pak lze obratem uspokojit. Co za socialismu cenzura, to (v jistém smyslu) na Západě dokáže nadbytek: člověk rezignuje dříve, než vůbec zjistí, co vlastně chce. Takhle doslova to samozřejmě není. Ale když se na věc díváte jen z hlediska trhu, platí to. A konec této spirály je v nedohlednu. „Člověk musí být vděčný každému nakladateli, který zabrání vzniku nějaké knihy,“ zažertoval jeden západní nakladatel a nebyl daleko od pravdy. Přinejmenším pokud jde o obrovskou nabídku zábavné literatury, od hororů až po soft-porno. Život na Západě: poušť socialismu vystřídána rájem? Ano i ne. Samozřejmě ani zdejší společnost není bez problémů. Jistě, je natolik svobodná, že ani své nejostřejší kritiky nenechá zmizet z obzoru, jak to známe z Východu. Je ale také natolik svobodná, že připouští fašistické organizace a v podstatě nečinně přihlíží stále více se šířící xenofobii - co zmohou rozpačité projevy předních politiků, když všechno čile pokračuje jako dřív? Společný evropský dům? Hezký pojem. Východ bychom nejraději nastěhovali do sklepa, kde by na něho nebylo tak vidět. Jako „přesídlenec“ je člověk nucen změnit názor na všechno. Nový plat vypadá imponující; když jsem tu sumu uslyšel poprvé, připadal jsem si jako boháč. Slůvka „nájemné“ a „daně“, abych se zmínil jen o dvou, mě z tohoto omylu rychle vyvedla. Všechno stojí, co to stojí, a stojí to dost. Kdo si to nemůže dovolit - má smůlu. Zpod mostu vás nikdo nevyžene. Nebo přinejmenším jen málokdy. Člověk ovšem vychutnává, jak promptně reagují služby, i když to také není zadarmo: kapající kohoutek -žádný problém; náhradní díly na auto - prosím, račte. Zvyknete si na to snadno a už vám to připadá jako samozřejmost. V létě 1991 jsem byl několik týdnů v Praze na dovolené, poprvé bez omezené výměny peněz, poprvé se „správnými“ penězi v kapse. O porovnání cen pomlčím - jsou prostě zahanbující. Ale o jedné věci, která mě dodatečně vylekala, se musím zmínit. V Praze leccos nefunguje tak, jak jsem na to dnes zvyklý ze Západu. Tady by byla namístě vzpomínka na poměry v DDR. A nahlédnutí, 23 [pageend25]že ČSFR nemá žádného velkého bratra po boku, který především, jako první krok, se postará o vyrovnání hodnoty měny. Ale co se nestalo: u vědomí pro mne už normálního západního standardu jsem začal srovnávat: proč musím shánět po celém městě svou oblíbenou značku cigaret, jak to, že si mě číšník v restauraci všimne až po patnácti minutách, a proč vůbec sakra nejede to metro?To by se na Západě rozhodně nemohlo stát! Není to vůbec pravda. Taky tam dochází k poruchám, taky tam se setkáte s nepřívčtivostí a zažijete nerváky. Ale v Praze jsem si to nechtěl připustit. A moje průvodkyně musela vyslechnout hezkých pár ostrých slov na toto téma. Stydím se za to. Možná, že ze mne nikdy nebude správný západák. Ale nevzdávám se naděje. Ulrich Be de mann Východisko z Crisis Zatímco se v českém (a zvláště pak ve slovenském) katolickém křesťanstvu jen s obtížemi vyrovnáváme s myšlenkami klasického liberalismu a etikou moderního kapitalismu, čtenáři amerického měsíčníku CRISIS (A Journal of Lay Catholic Opinion) mají svůj boj uvnitř sebc samých vybojován. Dosavadních devět ročníků tohoto výjimečného časopisu nabídlo nespočet přesvědčivých argumentů ve prospěch politických, kulturních a ekonomických svobod, jež jsou většině příslušníků americké katolické obce čímsi naprosto samozřejmým. Poslední sociální encyklika (od socialismu jakýchkoliv přívlastků a barev na hony vzdálená) Jana Pavla II. Centessi- mus Annus má v mnoha článcích této revue své nepřehlédnutelné předchůdce. Pozitivní reakce časopisu na tento významný posun v katolické sociální nauce není tedy ničím překvapivým. Zakladatelem časopisu Crisis je profesor M ichael Novak, americký filosof slovenského původu. (Jedna z jeho přednášek, uspořádaná pražským Občanským institutem v listopadu loňského rokuje publikována v tomto čísle revue.) Šéfredaktorem Crisis je mladičký Ind Dinesh D’Souza, autor proslulé knihy „Illiberal Education“, popisující neblahé důsledky činnosti zpolitizovaných etnických a tzv. sexuálních minorit na amerických universitách. „Political correctness“, stále rostoucí (velikostí i významem) hnutí na obranu „práv“ těchto menšin (právo na zvýhodňující podmínky při přijímacích řízeních, zrovnoprávnění homosexuálů, snahy radikálních feministek o definitivní rozrušení tradičního vztahu muže a ženy), je častým terčem „posměchu“ redaktorů Crisis. Jen namátkou názvy některých článků: Polemicky o „feminizaci“ církve, Ženská studia - velký přehmat, Mýtus heterosexuálního AIDS atd. Celkový duch časopisu však není, jak by se někdo mohl domnívat, výlučně útočný, bojovný, své argumenty předkládá věcně a klidně. Takje tomu i v případě značně rozšířeného názoru o neslučitelnosti křesťanské etiky a kapitalismu. Crisis patří k iniciátorům rozsáhlé debaty o „socializujících“ pastýřských listech amerických biskupů. Výsledkem je rozsáhlá zpráva „Vstříc budoucnosti: katolické sociální myšlení a ekonomika USA“ (1984) a nesrovnatelně prokapitalistič- tčjší pastýřské listy posledních let. Po své několikaleté důsledné kritice konceptu „welfare state“ sjeho „pozitivními právy“ (právo na práci, byt či sociální péči) dnes redaktoři Crisis s neskrývaným potěšením sledují jeho sociálnč-morální rozklad v Latinské Americe, severní Evropě či odmítnutí socialismu v osvobozující se střední a východní Evropě (viz např. články Deset přikázání kapitalismu, Katolická etika a duch kapitalismu, Katolické zdroje kapitalismu atd.). Preference demokratického kapitalismu vychází z křesťansky motivované obhajoby dů24 [pageend26]myslné kreativity člověka jako bytosti stvořené ke svobodě, osobní iniciativě a podnikavosti. Nezanedbatelným přínosem Crisis pro revitalizaci tradičních hodnot židovsko- křesťanské civilizace je jeho starost o mo- rálnč-kulturní dimenzi lidské svobody. Kapitalismus ani demokracie nepřežijí v poměrech morálnč-ctického relativismu, lak markantně se projevujícího v životě některých skupin americké společnosti, především pak v prostředí jejích liberálně levicových elit. Časopis Crisis je časopisem pokorné víry v nikým a ničím nezastupitelného Boha, Pána dějin a našich individuálních životních příběhů. Bůh tvořil a stále tvoří a jeho stvoření je DOBRÉ. Tento „křesťanský optimismus“ je základní notovou osnovou, v kteréžto jsou přinejmenším ony stěžejní příspěvky mohutnou duchovní kompozicí. Dočkáme se něčeho podobného i v našich vydavatel- sko-rcdaktorských počinech? (Časopis Crisis je trvale k dispozici v čítárně Občanského institutu, Československé armády 16, Praha 6.) Michal Semín Audiostudio včera, dnes a zítra Rozhlas, stejně jako každé jiné kulturní či hospodářské ústrojí s patřičnou správnč-administrativní složkou, má dnes svá kola zanesena nikoli dvacetiletým, nýbrž dvaačtyřicctiletým byrokratickým bahnem. Avšak co je pro jednoho marast, to je pro druhého dokonalý papírový hnací stroj; jeho chodu bylo v našem případě na překážku vždy pouze jedno - totiž, že se vůbec vysílalo. Jinak by cirkulace různých výkazů a hlášení byla už zcela dokonalá. Hlavně tedy ničím nehýbat, nebo se nám ten stroječek rozsype. A když už se musí nějaký ten program dělat, tak alespoň podle schématu, řádně odfajfkovaného. Takovýmto kamenným pořádkem byly potom s to pohnout pouze mimořádné seismické otřesy, například v šedesátých letech hrozba laxíkové bur- žoazní audiodiverze (laxík = Radio Luxembourg). Málokdo už si dnes vzpomene, že právě tento plutokratický přízrak stál u zrodu Mikrofóra jako účinného protiléku proti rejdům imperialistů v éteru (rozuměj: v podobě různých hitů a „šmačných fláků“), a příznačné také je, že zmíněný - z dnešního hlediska skutečně už pitoreskní - podnět vystačil tomuto pořadu na 26,5 (slovy dvacet šest a půl) roku života. Podobným seismickým otřesem se stalo přirozeně i Pražské jaro 1968, a hlavně následný vstup vojsk. Tenkrát bylo v rozhlase možné prostě všechno - dokonce i šéfové a nadšéfové chodili našim „soudružkám a soudruhům ve směně“ pro pivo. Touto dosud nevídanou trhlinou ve strukturách vstoupilo do života (od 1.1. 1969) i Studio experimentální poezie, jehož cílem bylo pěstovat a rozvíjet cosi, co mělo být vlastně v tomto sdělovacím prostředku, založeném, jak známo, na vnímání prostřednictvím sluchu, už dávno samozřejmostí, totiž zkoumat jeho výrazové možnosti i hranice. Měřítkem i hledačkou cest se tu měla stát takzvaná au- ditivní poezie, pole přinejmenším od dob dadaistů v evropském prostředí pilně obdělávané. Do prvního „semestru“ na jaře 1969 bylo tehdy přizváno pět autorů českých a jeden zahraniční (G. Rühm). Druhý semestr se však už nekonal, hned po dubnovém plénu husá- kovské klotové rukávy v rozhlase zatrhly tuto programovou výstřednost jako jednu z prvních. Proč asi, to napovědí jména přizvaných tvůrců: Bohumila Grogerová a Josef Hiršal, Jiří Kolář, Ladislav Novák a Václav Havel; zvuková koláž „Čechy krásné, Čechy mé“ je dnes součástí zlatého rozhlasáckého fondu. 25 [pageend27]* * * K dalšímu tektonickému otřesu v rozhlase došlo až po dvaadvaceti letech; v takové hvězdné chvíli nebylo radno váhat ani na Vinohradské 12, ani kdekoli jinde, a proto příslušné statutární papíry stran experimentálního studia dostala vyšší místa na stůl už 14. ledna 1990. Dnes, no dvou letech od sametové revoluce, by navrhovatelé patrně nepochodili, nikoli sice už z důvodů ideových, to se ani ve starých strukturách dávno nenosí, zato jen blázen by se odvážil v nynějších těžkých dobách žádat prostředky na nějakou kulturu, navíc experimentální. Kde na to máme vzít peníze, prosím vás? To bychom se pak třeba museli rozloučit s tisícovkami zbytečných formulářů a desítkami zbytečných cifršpiónů, a to už zavání honem na čarodějnice. K tomu však chválabohu pro obě strany zatím nedošlo, a tak už v srpnu roku 1990 úspěšně zahájilo na troskách studia experimentálního dnešní Audio- studio, a to zvukovými kolážemi z knihy Jiřího Dienstbiera a Karla Lánského a dalšími dvěma kolážemi „Konec a začátek“ z listopadových dnů. Odtud už začala růst stavba nejen nová, ale daleko mohutnější a rozlehlejší: kromě zvukového experimentu a péče o specifiku rozhlasového umění vůbec se její pracovníci soustřeďují i na rozhlasovou paměť (s cílem vyplňovat bílá místa), a tím i na oblast publicistickou, jmenovitě na reportáže, montáže a pásma rozličné povahy, dnes učeně nazývané feature neboli fíčr. Jmenujme z nich alespoň „Zvukové podobizny našich presidentů“, dále „Osudy“, příběhy ze života politických vězňů padesátých let, nebo „Soukromý dotazník“, předkládaný především předním osobnostem české kultury. Nejvlastnějším pokračovatelem tradic, násilně přerušených, je ovšem Audiostu- dio v takových cyklech, jako jsou „Ryby ve vzduchu“ (poezie nonsensu), „Vrh kostek“ (česká experimentální poezie) a „Osm postav světové fónické poezie“, které připravily osobnosti jistě nejpo- volanější, Bohumila Grógcrová a Josef Hiršal. O tom, jak zralé plody nese uvážlivá starost o kulturu zvukového uměleckého výrazu, svědčí i nedávná realizace významné současné české prózy, kterou pod titulem Magoric vydala její autorka Alexandra Berková tiskem roku 1991 (letos na podzim za ni obdržela cenu Egona Hostovského). Do podoby „dramatické rozhlasové kompozice“ ji přetvořil ještě z rukopisu režisér Josef Henke, a sám ji také natočil. Už sám dramaturgický výběr zaslouží tedy pozornost, a to nejen pro nespornou mimořádnou hodnotu předlohy. Jde totiž o text syžetovč velmi uvolněný, a proto podtitul „dramatická kompozice původní novely“ vyhlíží na první pohled více než podezřele, mistři žánru od Boccaccia až po Kleista - a hlavně jejich vykladači - by nad ní asi potřásali hlavami. Ovšem právě zvukový tvar díla podobné rozpaky zcela rozptyluje: právě pro noveluje přece příznačný prvek neobvyklého, nečekaného zvratu a v Magorii k němu dochází nejen podle klasického receptu na závěr, ale téměř na každém kroku. Tajemství tohoto postupu je ukryto zvláště v umění střihu a krátkých spojení: obojí nemůže být jinde ostřejší ani bleskurychlejší, ale ani pevnější než právě v realizaci zvukové, neboť pouze tam lze do jednoho zlomku vteřiny soustředit plně a beze zbytku vše: pouze tam a v hudební skladbě. A tak posluchač vzdor téměř neznatelné epické niti sleduje běh věcí se stejným zaujetím jako v nějaké novele detektivní. Stejného účinku lze ovšem docílit i jinak, třeba nenadálou změnou žánrové polohy: v Magorii tato škála začíná někde u lidového říkadla nebo u pohádky a končí u (časové) totalitní fráze či u (nadčasového) tlachu. Tu je pak po26 [pageend28]zoruhodné sledovat, jakých jemností se dobrala karikatura tohoto jevu („už to není Jaryn, kdo mluví, to mluvené samo se zhmotňuje jeho prostřednictvím“) např. od dob proslulého dvorského výstupu v Goethovè Faustovi II. Přesto i ta nejdokonalejší partitura by mohla zůstat pouhým svazkem papírů, kdyby jí nevdechli život povolaní interpreti. V Magorii nasloucháme skutečnému koncertu rozhlasového herectví. Režisér dobře věděl, komu svěřit jednotlivé party, a herci zase věděli, co od nich principál žádá, a co například nepřipadá v úvahu: třeba přijít do studia s rolí jen tak halabala přečtenou cestou v tramvaji, jak se jinak často stává. Jedni si to prostě netroufli, druzí, vlastně první, se zase nehodlali, zvláště při tak výjimečné příležitosti, prohřešit na své celoživotní lásce jménem rozhlas. (Poznamenávám, že hráli ppi. Jiřina Jirásková, Antonie Hegerlíková, Jana Drbohlavová, Hana Maciuchová, pp. Ota Sklenčka, Jiří Sovák, Jiří Ada- míra, Jaroslav Kepka a Jiří Lábus.) Jinými slovy, tato zvuková realizace, na poslech lehkost a přirozenost sama, je výsledkem tvrdé dřiny, jaké se pohříchu dnešní uměnímilovná veřejnost dočkává na našich jevištích i na obrazovkách málokdy. * * * Zaznělo tu příliš mnoho chvály najednou? Naopak, konečným účelem článku, jak vyplývá už z jeho názvu, nebylo velebit jednu znamenitou rozhlasovou inscenaci (ostatně nikoliv zas tak zcela výjimečnou) jako dítko rozhlasové přítomnosti, ale položit si alespoň pár otázek do budoucnosti: prostory našeho veřejného bezdrátového masmedia ncobývá totiž jen jistý počet programových pracovníků s náležitými předpoklady talentovými, odbornými, a v nemenší míře i charakterovými (včetně patřičné dávky obětavosti neboli fandovství), rozhlas, jak už bylo řečeno, to je i dýchavičná administrativní mašina se svými pavouky, chlívky a šablonami. I v tomto směru je Audiostudio experimentem povýtce revolučním. Proti systému vysílacích časů, přidělovaných jednotlivým redakcím v léno, přichází - zatím zkusmo - se zásadou nabídky: dobrý pořad by si měl zkrátka své místo v programu vždy najít. Dnes na základě zákona České národní rady ze dne 7. 11. 1991 se rozhlas stává institucí povinnou mimo jiné „rozvíjet kulturní identitu českého národa“, institucí poskytující služby veřejnosti a odpovědnou tedy jí, a nikoli už straně a vládě, jak bylo nynější osazenstvo i na místech ncjvyšších povětšinou po léta zvyklé. Jeden jako druhý stojí tedy na rozcestí, kde si musí všichni důkladně promyslet i identitu svoji. V takovém případě je cenný každý podnět, zvláště je-li podložen zkušeností. Nepatří tedy více než roční zkušenost Audiostudia právě k těm nejcennějším, ba klíčovým? (orn) Nenápadný rozhlas Šctřte si zdraví, dámy a pánové, a ne- vysedávejte věčně jenom u televize, škodí to zraku. Jsou přece i jiné hromadné sdělovací požitky, například rozhlasové, čímž přirozeně nemíním rozhlas řvoucí a rvoucí uši pomocí tzv. zábavné hudby středního proudu, pokleslého popu ap., ale rozhlas tichý, nevtíravý, který má vlastnosti dobrého přítele ze slušné společnosti. Ano, je řeč o jeho literárních pořadech. Sice se, pravda, krčí mezi dvěma programovými pilíři, na nichž náš sdělovací prostředek č. 2 spočívá, tedy mezi zpravodajstvím a hudbou, nicméně u takového kolosu má úctyhodné rozměry i každá karyatida. Naše (odborná i ne27 [pageend29]odborná) veřejnost se zřejmě ani neobtěžuje vzít na vědomí plný rozsah toho, co všechno náš rozhlas koná na poli kultury právě dnes, v údobí pro ni vskutku nelehkém. Proto místo dlouhých komentářů bude myslím užitečnější poskytnout alespoň letmý přehled po výsledcích; a protože jsou nemalé a lze je snadno prokázat i na kterémkoli omezeném časovém úseku, volba padla namátkou na listopad 1991. Měsíc co měsíc totiž Hlavní redakce literárně dramatického vysílání (HRLDV vedoucí redaktor dr. Jiří Kamen) předkládá našim posluchačům stovky (ano stovky) pořadů, a to ještě navíc je nutno vzít v úvahu programovou nabídku další samostatné kulturní rozhlasové jednotky, experimentálního Audiostudia (vedoucí Václav Daněk). Jen v oblasti rozhlasového dramatu (šéfdramaturgem se stal po nucené dvacetileté přestávce opět Miroslav Stuchl) bylo během listopadu uvedeno bezmála čtyřicet premiér a repríz; mezi autory dramatických textů (původních i upravených) čteme jména J. Š. Kubína, Jiřího Haussmanna, Jaroslava Vrchlického, Samuela Bcckctta, Michaila Bulgakova, Viktora Dýka (znovuobjevená Ranní ropucha) a zejména, v rámci Týdne francouzské kultury, i Jeana Racina. Jeho Britannicus (premiéra 10. 11. na stanici Praha) je, jak známo, hra o tom, jak chutná neronská moc. Přítomnost takzvaného velkého dramatu na repertoáru se v každé kulturně vyspělé společnosti pokládá za samozřejmost. U nás vzhledem k naší současné divadelní krizi je to však tvůrčí čin mimořádný. Proti bulváru, banalitě a malosti, která se šíří po našich jevištích všemy směry, se nám tu předvádí velikost ve své trojí odvěké tváři, to jest vášně, zla i oběti, v prvních dvou případech podle známého pravidla: čím temnější je stín, tím mocnější bývá i světlo - a také účinnost katarzc, právě nám v posledním dějství naší posttotalitní truchlohry tak potřebné. ♦ * * Pokud jde v našem rozhlase o básnictví a prózu (vedoucí redaktor Jan Halas), pestřily se i v čase spadaného listí rozmanitě a hojně, přesněji řečeno, poezie ve třiceti dvou podobách. Vedle jmen více či méně známých (Blatný, Zahradníček, Štroblová, Verlaine, Borel, Pessoa, Mandelštam aj.) upozorněme alespoň na tři „záblesky z hlubin“: na Umělé květiny Josefa Friče, na Lynč Jana Zábrany a na Papírová křídla ruské exulantky Taťány Ratganzové. - K próze (měsíčně celkem 140 pořadů) poznamenejme pro nedostatek místa pouze tolik, že kromě epiky má své stálé vysílací časy i esej a úvaha (premiéra vždy v neděli na stanici Vltava), tentokrát třeba Palackého dopis do Frankfurtu (v údobí před podepsáním česko- slovensko-německé smlouvy!) nebo Konec století F. V. Krejčího. Nelze tedy přehlédnout, že se opět „stranou všeho ruchu“ děje cosi nikoli nepodstatného ku prospěchu naší kulturní záchovy: právě esej zaujímal vždy čelné postavení mezi žánry, jež ze svých zdrojů podněcovaly pohyb evropského myšlení a živily sílu jeho tradic. U nás však, nebýt disentu, bezmála doskomí- ral, vždyť jinak k posledním velkým jménům naší esejistiky patří F. X. Šalda (t 1937) a exulant Jan Čep (f 1974). * * * Zcela zvláštní rozměr, daný tzv. rozhlasovou specifikou, mají páteční Fo- nogramy ze zvukových archívů (v listopadu mimo jiné Místopis srdce O. Schcinpflugové a D. Medřické), a hlavně debatní hostiny ve stejnojmenném pořadu Sympozion (každé druhé úterý a pátek na stanici Vltava). Zatímco sestra televize si u svých kulatých stolů leckdy počíná podle známého wil- dovského bonmotu „Jak hodně mluvit, a přitom nic neříci“, její skromný pří28 [pageend30]buzný na vlnách TSF nabídl nedávno třeba rozpravu o jedné z nejrozpornějších postav naší moderní vědy, Janu Mukařovském, osobnosti světového významu, a zároveň člověku neschopném čelit guberniálním odnožím totalitní zvůle. Alespoň letmo budiž ještč podotknuto, že v nočním vysílání na stanici Vltava lze léčit nespavost i Jeanem Giraudou- xcm (Zuzanka a Tichý oceán) nebo příběhy z Tisíce a jedné noci a že redakce dokumentu a kultury (dříve AZ; vedoucí, rovněž po nucené dvacetileté přestávce, opět Alena Maxová) připravila mimo jiné i dvě pásma ze země, kde zítra už neznamená včera, jednak o ruských dětech a jejich vzpomínkách na revoluci zaznamenaných roku 1923 v Praze, a především o jedné z ncčctných kapitol českého heroismu v našem století, donedávna povinně zapomínané (neboť sc v ní náš voják vítězně utkal s bolševikem), totiž o bojích na sibiřské magistrále. Uvažme v této souvislosti i smutně sestupnou křivku českého hrdinství a úcty k hrdinům bčhcm tohoto století: od legionářských vojenských svazků za první světové války (v Rusku, Itálii, Francii i Srbsku) až k pravidelné armádě, která roku 1938 bez výstřelu složila zbraně, a dále pak od leteckých a polních jednotek (v Anglii, severní Africe a na východní i západní frontě) za světové války druhé až k jednotlivým odbojníkům (pokládaným ovšem dodnes úředně za zločince) a hrstkám demonstrantů za války studené i po ní. Bilance je jednoznačná a dluhy obrovské, přičemž náš nenápadný rozhlas se opět objevuje mezi těmi, kdož se snaží účty alespoň po haléřcích vyrovnávat. Takže, suma sumárum, kdo čekal povinnou dávku kritiky, pokud možno dobově hodně řízné, bude asi zklamán. Bohužel, nemohu sloužit, ani co se týče interpretační úrovně uvedených pořadů, je totiž tradičně dobrá, až vynikající. * * * Dá se tedy - ptám sc - závěrem říci, že laik žasne a odborník se diví? V prvém případě nikoliv, podle posledních sociologických výzkumů totiž laik především kulturní rozhlasové programy poslouchá (na stanici Praha až 63 % naší populace, náročnější dramaturgii na stanici Vltava až 25 %). A co je zvláště hodno pozoru, v poslední době stoupla sledovanost (odborný termín) Vltavy na Slovensku o 15 %. Odborníci však v nejlepším případě náš nenápadný rozhlas odbudou nějakou tou glosou nebo přchlcdovkou, a jinak mají raději pohyblivé obrázky. Proto asi tak pilně plní příslušné rubriky svých listů úvahami o tom, zda TV- -autor X je schematičtější než TV-autor Y a zda skromně talentovaná Z je vůbec s to splatit dluh naší polistopadové realitě. Občas (právem) šlehnou bičem i po normalizačním hmyzu, který se (i k naší lítosti) stále hemží na Kavčích horách. Je to všecko bezpochyby pravda, ale většinou pouze pravda podprůměru. Kritikův výkon se však neměří toliko počtem trpaslíků probodcných jeho břitkým perem, řídí se i spřízněností volbou. Věřme tedy, že alespoň tu a tam někteří publicističtí odvážlivci sleví ze železných zásad své TV-bdělosti a zpřístupní vzácné prostory vyhrazené v našem tisku masmédiím třeba i poznámce o Josefu Váchalovi, byť jen ve zvukovém rouše (mohli si ho poslechnout 18. až 21. 11. na stanici Praha), nebo člán- ku o tom, jak stejně přiodčno působí zmíněné Racinovo „zrození netvora“ v podmínkách rodícího se volného trhu. Stane-li se tak na úkor nějakého velikána, který na obrazovce možná nedožije ani příštího léta, k velké škodě nedojde. (jp) 29 [pageend31]Mark H. McCormack Co vás ještě nenaučí na Harvardu aneb Jak ještě úspěšněji podnikat Druhá McCormackova kniha, jejíž 1. díl se stal bestsellerem i na československém knižním trhu, nabízí další cenné rady úspěšného amerického podnikatele: jak více prodávat, jak lépe řídit a jak úspěšněji podnikat v 90. letech. 350 stran; 99,- Kčs Připravuje: PROSTOR v roce 1992 U Prašné brány 3, Praha 1, 116 29 Již nyní si můžete knihu objednat na adrese: ROVINA Na Zlaté stezce 138 38301 Prachatice tel. a fax: (0338) 223 80 [pageend32]KONFRONTACE Úskalí přechodu k demokracii Lze předpokládat, že v nadcházejícím předvolebním období dojde k hlasitému střetávání stanovisek a výrazné polarizaci sil na politické scéně i ve veřejnosti. Redakce Prostoru se proto rozhodla vyzvat přední osobnosti české politiky a publicistiky ke konfrontaci názorů na téma, které pokládáme v současnosti za důležité. Položená otázka zněla: V čem vidíte největší úskalí našeho přechodu k demokracii? (Odpověd Petra Pitharta nám posloužila jako úvodník.) JUDr. Dagmar Burešová, předsedkyně České národní rady Těch úskalí je mnoho, například už v samotném přístupu k pojmu demokracie. To slovo si sice správně překládáme z řečtiny jako „vláda lidu“, ale v uplynulých desetiletích pro nás svůj původní význam ztratilo. V socialismu spolutvořilo prapodivné tautologické dvojsloví „lidová demokracie“, tedy doslova „lidová vláda lidu“, což byl příznačný příklad orwcllovské novořeči - šlo totiž o pravý opak vlády lidu, jak ji například znali a chápali aténští občané už před více než dvěma tisíciletími a jak ji převzaly v pozměněné (zastupitelské) podobě i novodobé občanské státy. Zato v totalitním systému se „lid“ stal jakousi neurčitou masou a právo aktivní účasti ve vládě zcela ztratil; tu převzala stranická oligarchie. Z občanů se stal dav bez tváře, dav, od něhož se pasivita výslovně požadovala, a který k ní byl dokonce i násilím nucen. Jenže právě trpnost a násilí jsou vlastnosti, které do skutečné demokracie vůbec nepatří. „Demokracie je úsilí proti nadpráví, proti násilnosti,“ řekl Tomáš Garrigue Masaryk a na jiném místě dodal: „Demokracie se musí usilovně vypracovat.“ A právě tady narážíme na dvě úskalí. Na jedné straně je třeba vymýtit pasivitu, která se v nás zakořenila, na druhé straně i zbytky onoho vrchnostenského nadpráví a násilností, a to zbytky nemalé. Demokratické instituce - včetně těch nejvyšších - musí totiž především sloužit. Občana by měly omezovat pouze tam, kde je povinen ctít práva spoluobčanů. Za služebníka se ostatně pokládal už Karel IV., a to ve 31 [pageend33]smyslu učení sv. Augustina za „služebníka spravedlnosti“. Spravedlnost (iustitia) je sestrou ekvity (aequitas), tedy rovnosti, v našem případě před právem a zákonem. A zde je další úskalí. S příznačným černým humorem jsme onu dřívější nerovnost vyjadřovali rčením, že „všichni jsme si rovni, ale někteří jsou si rovnější“. Ještě mnoho z těch bývalých rovnějších i jejich návyků v našem veřejném dění dodnes přežívá, a nadto, bohužel, řadu špatných vlastností od nich převzali i ti dřívější méně rovní, snad aby si tím vynahradili svá dřívější ponížení. A tak se stále setkáváme s vrchnos- tenskými, to jest nedemokratickými postoji na úřadech všech stupňů, a dokonce i u „služebníků lidu“ nejvýše postavených; třeba když se stavějí přezíravě ke dvěma a půl miliónu podpisů těch, kteří, jak víme, jsou ve státě jediným zdrojem moci. Už z toho vysvítá, jak je demokracie náročná a jak je nutněji usilovně zušlechťovat, kultivovat. Demokracie je výsledek vysoké politické kultury, je třeba stále pracovat na ní a tím i na sobě. Nejde totiž o žádný živelný dějinný jev, nýbrž o výraz staletých zkušeností, o dílo mnoha jednotlivců i celých národů; právě dík tomu nakonec uzrálo do podoby pro moderní společnost nejpřijatelnější, která zajišťuje jednotlivci maximum možných práv a svobod a zároveň zabezpečuje nezbytné potřeby celého občanského společenství, to jest demokratického státu jako celku. V tom směru se můžeme hodně poučit na Západě o tom, co se v jejich veřejném a politickém životě osvědčilo a co nikoliv. A také nám neuškodí čerpat ze zkušeností s budováním naší republiky, zkušeností převážně dobrých, ale i horších - třeba s jejím přebujelým partajnictvím; znovu a znovu právě dnes si musíme připomínat, jak tragické bylo, že naše československá cesta k demokracii, převážně úspěšná v letech 1918-1938, tak násilně a na tak dlouhou dobu skončila, a hlavně nakolik jsme se na tomto neblahém vývoji podíleli i my. I tady je třeba překonat úskalí pasivity a také v tom se demokratický občan liší od pouhého poddaného. Odvahu sebekriticky i kriticky svůj názor svobodně vyjádřit nelze falešně zaměňovat s troufalostí a křiklounstvím. Obojím u nás leckdo přímo překypuje, takže není divu, že na významných místech našeho hospodářského, politického i kulturního života stále ještě potkáváme i lidi, kteří tam nepatří. Demokracie sice na základě svého právního řádu poskytuje maximálnímu počtu občanů potřebný prostor, v němž se občan může podílet slovem i skutkem na věcech veřejných a hájit i zájmy své, v tomto prostoru však nesmí platit zákon vlčí smečky, ale naopak zákon ducha, vzdělanosti, solidarity, tolerance, úcty k druhému. Za nejhlubší argument pro demokracii pokládal Masaryk právě víru v člověka, v jeho hodnotu, v jeho duchovní sílu. Procházíme nesmírně těžkým obdobím, v naší dějinné i geopolitické situaci lze dokonce říci, že se leckdy vydáváme do končin, kterými před 32 [pageend34]námi dosud nikdo neprošel. V této souvislosti je zajímavé vzít v úvahu, co podle současných průzkumů nejvíce naše občany trápí. Vedle oprávněných obav z růstu kriminality je to i strach z nezaměstnanosti. Nejsem si zcela jista, zda si naši spoluobčané ve všech případech uvědomují, že i nezaměstnanost je důsledkem bezhlavého komunistického hospodaření; důležitější však je, že ne všichni dostatečně využívají možností rekvalifikace a dalšího studia, mnozí se spoléhají na stát, místo aby se spolehli sami na sebe a své schopnosti. Jde o cosi jako duchovní lenost a ta se bohužel projevuje i v mnohem širším měřítku. Rmoutíme se nad ruinami zámků a kostelů, skličuje nás, že vzácné knihy a rukopisy, dědictví po našich předcích, na které by mnohé státy byly pyšné, se doslova rozpadají a plesnivějí v nevyhovujících skladištích. Mám-li se vyjádřit obrazně, pak budova naší vzdělanosti utrpěla stejně. Je stejně zchátralá, ačkoliv to na první pohled není tak zřejmé. Obávám se, že tyto „ruiny ducha“ jsou ve svých důsledcích ještě katastrofálnější. Deformovaný poměr ke vzdělání a kultuře je povážlivým dědictvím totalitního režimu; ten přirozeně v občanech spíše podporoval zájmy co nejomezenější, a tak naše vzdělání všeobecně pokleslo a nahradila je jakási bezbřehá polovzdělanost. Jistě, nikdo nemůže vědět všechno a neznalost není hřích, ale za hřích lze považovat nedostatek studu, s jakým se přehlížejí chyby a omyly všeho druhu. Bývalým vládcům jsme se smáli, když si pletli význam cizích slov a mátli se i ve výslovnosti mateřského jazyka. Jestliže dnes mávneme rukou nad povrchností, nad „bílými místy“ v našem vzdělání, vymstí se nám to později a náš návrat do kulturně vyspělé Evropy to může přinejmenším velmi ztížit. Musíme mnoho dohánět. Komunistický režim označoval celé vědní obory za „nemarxistické“, a proto je zakazoval. Platilo to pro kybernetiku, genetiku, sociologii, a dokonce do určité míry i pro studium jazyků. Komunisté ztěžovali občanům přístup ke studiu jazyků a ještě více cizí literatury. S tím těsně souvisí i bývalá takzvaná kádrová politika. Důležitá místa se neobsazovala podle odborné kvalifikace, rozhodující byla jiná hlediska. To vše nás dovedlo k značnému poklesu úrovně, a tím i požadavků, a i proto jsme duševně zlenivěli. Probudit se k duševní aktivitě je nutno, neboť lhostejnost, apatie a vágnost se stávají právě dnes dalšími velkými nepřáteli demokracie, a naopak činorodý život je jejím základním předpokladem. Většina našich občanů však má smysl pro každodenní všední práci. Právě on nám pomáhal přežít nejhorší časy. Teď je však třeba vidět dál, stále si uvědomovat, že nežijeme jen pro dnešek, ale i pro zítřek, zkrátka nazírat věci v širších souvislostech. Náš život byl, je a ještě bude nějaký čas velmi těžký, mějme ovšem také na paměti, co všechno se po listopadu 1989 změnilo k lepšímu. V čem tedy vidím největší úskalí našeho přechodu k demokracii? Při33 [pageend35]rozeně v lidech. Za léta totality jsme zapomněli, co demokracie skutečně je. Musíme o její podstatě přesvědčit sami sebe a naučit se demokraticky chápat, myslet a žít. To je problém náš. Zároveň však musíme čelit i těm druhým, kteří demokracii nechtějí, protože jim minulý režim mocensky, psychologicky i hmotně lépe vyhovoval. A zbavit je - ovšem zákonnými cestami - nepřiměřeného vlivu na věci veřejné, protože, jak jsme zjistili, jsou nepoučitelní a bez nich bude náš návrat k demokracii daleko rychlejší a snazší. Michal Prokop, zpěvák a poslanec Federálního shromáždění Demokracie je asi ze všech špatných řešení společenského uspořádání to nejpřijatelnější. Chci tím říci, že má i svá negativa, dokonce i negativa v porovnání s režimem totalitním. Svoboda osobnosti, která je pro mne hlavním určujícím prvkem demokracie, je na druhé straně provázena osobní odpovědností. To je něco, na co většina z nás nebyla zvyklá. Rozhodovat se samostatně a nést za taková rozhodnutí odpovědnost je často nepříjemné. Nepříjemné bývá i to, že v demokratickém procesu voleb, hlasování, dohod a jednání bývá prosazování cíle zdlouhavé a komplikované, často zdánlivě končí ve slepé uličce, avšak téměř vždy ta ulička (jak se později ukáže) slepá není, je jen klikatá a hodně dlouhá a stává se, že ani nikde nekončí. Demokracie je věčný pohyb, je to proces, který nepřináší okamžitá a jednoduchá řešení problémů. Čas a úsilí, které demokratické rozhodování stojí, je obrácenou stranou téže mince, jakou představuje svoboda občana a ekonomická prosperita. Myslím, že největší úskalí našeho přechodu k demokracii je v nás samotných. Překonáním nejistoty ve vlastní rozum, aktivitu, překonáním netrpělivosti, že není nikde definitivně rozhodnuto, jak se mám zítra zachovat, jestli školství a doprava budou federální, či ne, překonáním pocitu, že nebude-li zítra po mém, nebude po mém už nikdy (a to je národní katastrofa), překonáním bolševická v sobě překonáme větší úskalí na cestě k demokracii než přijetím sebelepších ústav, lustračních zákonů, privatizačních metod a bůhví jakých dalších opatření. Ty jsou jen podmínkou nutnou, nikoli postačující. Jsou to lajny a pravidla hry, kterou musí hrát každý z nás, pokud ovšem chce. Jiří Schneider, poslanec Federálního shromáždění 1. Jsme na cestě Vítám, že se mluví o „přechodu“, tedy o chození, kdy je každý odpovědný za své kroky a přitom nejde sám, jde spolu s ostatními. Termín „přechod“, který nahrazuje zavedené a zavádějící označení „revoluce“ 34 [pageend36]či „převrat“, zároveň neodbytně a nutně připomíná biblickou zkušenost přechodu (anglicky passover), vyjití (exodu) ze země otroctví - Egypta -a putování pouští do „země zaslíbené“ -Kenaánu... Mnohá podobnost (nejen terminologická) obtíží dlouhé cesty za svobodou i způsobů, jak jim čelit, nás vede k znovuobjevení modelové, „archetypické“ situace exodu a její klíčové role v našem, tedy evropském, židovskokřesťanském myšlení. Nevadí, je-li exodus pro někoho mytologickým příběhem - řeč, kterou se ptá otázka v záhlaví, je „myticky“ obrazná už tím, že mluví o „úskalí přechodu“... 2. Přechod - odkud a kam? Je třeba si odpovědět na dvě klasické otázky - ODKUD a KAM jdeme, resp. od čeho a k čemu přecházíme. Příběh exodu nám může být prizmatem, a to nikoliv jen v existenciálním pochopení individuálních osudů, nýbrž především v chápání chování společnosti (či přesněji společenství) v etapě přechodu. Budiž zde zdůrazněno, že jakkoli bývá naše dnešní situace považována za bezprecedentní, její základní rysy nejsou nové, ale nápadně podobné dávnému příběhu o exodu. Nechť přirovnání některých epizod exodu k aktuální zkušenosti není chápáno jako křečovitá snaha najít ke všemu současnému dějinnou analogii, nýbrž jen jako projev vědomí, že tu není nic nového pod sluncem. 2.1. Jaká je naše minulost aneb Egypt! Minulost je přece nabíledni, toto je zbytečná otázka, řeknou někteří... Jistě, málokdo si dnes troufne minulost (vyjma té své individuální) úplně zapřít, ale rozdíly nastávají jednak v pohledu na ni a jednak ve váze, kterou kdo otázce minulosti dává. Úskalí je tu dvojí: a) Idealizace minulosti, která je přirozenou funkcí paměti, pastelové kontrasty vyblednou a naberou růžový nádech. Tradice exodu nás varuje před nenápadnou a neodolatelně lákavou představou Egypta nikoliv jako symbolu zotročení, ale jako bašty sociálních jistot, „plných hrnců masa“. Toto je úskalí sociální demagogie - „Jrív bylo lip..., nebylo tak zle..., kam jste nás to dovedli...“ b) Démonizace minulosti, jež začíná zahleděním a fascinací nad obludnostmi, kterým jsme unikli. Kdo odolá lákavému pozvání na pitvu poražené šelmy totalitárního státu?! Triumfální zpěv vítězství má svůj očistný význam a svůj čas (jako vítězná píseň poté, kdy egyptské vojsko pronásledující prchající Izraelce končí ve vlnách moře). Pak je třeba se otočit a jít KUPŘEDU. Exodus jako skutečné vyjití z těsně minulých pohrom není na druhé straně prost ani rizika ohromení nad tím, co nám hrozilo. Na jiném místě bible se píše o Lotově ženě, která se otočila zpět, aby spatřila katastrofu Sodomy a Gomory, jíž unikla. Otočila se ve chvíli, kdy měla hledět kupředu, a „učiněna je jako solný sloup“... 35 [pageend37]Toto je úskalí vypořádání se s minulosti. Na jedné straně nelze nechat zapadnout největší hanebnosti, které se děly v naší zemi před rokem 1989, pokud nechceme propadnout naprostému nihilismu, pokud jde o „časnou, světskou“ spravedlnost. Důvěra v tuto spravedlnost alespoň v případech, které obrazně i skutečně „volají do nebe“, je podstatným mravním pilířem společnosti. Na druhé straně je třeba nepropást okamžik, kdy je třeba říci: s minulostí jsme se vyrovnali, jak to jen bylo možné, a ostatní svěřujeme soudu poslednímu. Naší minulostí je otroctví, nesvoboda, které nás poznamenaly, ať se nám líbily či nikoliv. Biblické svědectví je realistické: nemilosrdné k těm, kteří se narodili v otroctví a je jim souzeno se do smrti svobodě učit, a milosrdné k jejich potomkům, kteří již mají přístup otevřen a mohou vejít do zaslíbené svobody. 2.2. Kam směřujeme aneb země zaslíbená! Otázka sugeruje, že k „demokracii“. Tušíme, oč se asi jedná, ale terminologicky je to nejasné: je to vláda většiny lidu? Je demokracie vůbec explicitně popsatelná? Pokud by „demokraticky“ byly voleny modly (jako zlatý býček na cestě z Egypta, hbitě zhotovený a uctívaný právě ve chvíli, kdy ke svobodě mířící démos dostával svou Ústavu-Zákon- -Tóru), je snad TAKOVÁ vláda lidu cílem? Jistě ne. Demokracie má svůj rámec. Nejde jen o rámec formálně právní, jímž má být ústava, ale o rámec morální. Směřujeme tedy ke svobodné společnosti, která není a nemůže být výtvorem sociálních projektantů, ale je zaslíbeným darem. Cílem je svobodná odpovědnost a odpovědná svoboda. Úskalím tu může být, komu či čemu máme být odpovědni a kdo je dárcem svobody či z čeho svoboda pramení. Toť otázka vpravdě klíčová a hlubinná. Sluší se, abychom se k této otázce ještě dále vrátili. Soudím, že exodus ukazuje zřetelně, jak na konci cesty pouští je též prosperita, „země oplývající medem a mlékem“. Materiální hojnost není hlavním motivem a cílem exodu, neboť věru není možno Egypt považovat za symbol hmotné nouze, který by bylo žádoucí opustit kvůli hladu. Přesto není nepodstatné, že cesta nekončí na poušti, ale v zemi hojnosti. Rovněž v naší dnešní situaci jsou zřejmé dvě věci: a) Svou minulost jsme neopustili kvůli hladu či jinému hmotnému nedostatku, nýbrž kvůli nedostatku svobody. b) Svou budoucnost si nepředstavujeme jako stav bídy. Je třeba ovšem připomenout, že Kenaán - zaslíbená země hojnosti - se stal nebezpečným osidlem: automatická pravidelnost, s níž země přináší své plody, sváděla ctít jediné - plodivou sílu země. Nechci tvrdit, že tehdejší vegetativní kulty jsou přímými předky dnešního konzumismu, nicméně i tu se dnes skrývá analogické úskalí. Krátká poznámka: někteří dovozovali dalekosáhlé závěry o jednostranně 36 [pageend38]materialistickém zaměření politické strany Jejíž program nese název „Cesta k prosperitě“, oproti jiné straně, jejíž program nese název mnohem vznešenější, totiž „Cesta ke svobodné společnosti“. Podle mého názoru obojí, svoboda i prosperita, hluboce souvisí a není možno je vzájemně zpochybňovat a odtrhovat od sebe. A v každém případě je prosperita ve svobodné zemi cílem nesrovnatelně vznešenějším než trpěné obžerství v zemi otroctví... 3. Závěrem Vraťme se závěrem k základním otázkám: 3.1. Proč vůbec cesta ke svobodě a kdo je jejím garantem? Kde zakotvíme svou svobodu? Je tato svoboda někomu či něčemu odpovědna, a když, tak komu či čemu? Toto je otázka po Bohu a je v dnešním světě patřičně svízelná. Pojem „Bůh“ je pojem sběrný, tj. každý do něj může vložit cosi jiného - od těch nejpozitivnějších až po ty nejnegativnější emoce. Nahraditclnost tohoto pojmu je tématem desítek teologických úvah a není úkolem této úvahy je tu uvádět, nýbrž na ně odkázat. Na naši otázku však musíme odpovědět - pokud ne Bohem, kým nebo čím jiným?? 3.2. Co je rámcem demokracie? Co může být Zákonem-Tórou pro Evropany sklonku 20. století na cestě k demokracii, svobodě? Lidská práva? Na čem založená? Odpověď na tyto otázky není snadná, ale v podstatě jsou možné dvě varianty: a) Odpověď osvícensko-sekularistická, která nepočítá s autoritou vyšší, než je člověk sám, a operuje nejvýš s pojmem přirozeného práva. b) Odpověď teologická, navazující na tradici židovskou a křesťanskou a stavějící problém svobody a demokracie pod zorný úhel Boží smlouvy s člověkem. Demokracie je forma uspořádání společnosti, kdy lid spojený smlouvou s Bohem legitimuje své vládce (správce věcí obce). Suverénem demokracie tedy není lid an sich, ale lid Boží. Demokracie má takto teokratické předpoklady (viz preambuli Ústavy Spojených států amerických). Obecně se kloním k odpovědi teologické, aniž chci podceňovat míru sekularizace dnešní společnosti. Nicméně za klíčově důležité považuji to, aby si společnost tuto otázku kladla a uspokojivým způsobem na ni odpověděla. Jako člověk konzervativního zaměření pak odpovídám - ano, křesťanskou tradici chceme v naší vykořeněné společnosti obnovovat a „konzervovat“. Zdaleka to ovšem neznamená lpění na formě, zejména na náboženském jazyku. Ten bývá v sekularizované společnosti spíše ALERGENEM než hojivým balzámem (viz poznámky o pojmu Bůh). V některých oblastech - a to se týká i problému osvobození a přechodu k demokracii - nenacházíme vhodnější vyjádření než biblický příběh o exodu. 37 [pageend39]Alena Hromádko vá, mluvčí Charty 77 za rok 1991, socioložka Politická naivita, nedostatek osobní zodpovědnosti, neochota podstupovat rizika či oběti. Není však divu, že jsou mnozí lidé ještě depresivní a do společensko-politického života neprobuzení. Armáda je i nadále víceméně totéž, na vnitru i v policejních sborech často dále dominují staří estébáci a lidé nepohodlní komunistickým klikám jsou z práce propouštěni jako první. Čeká nás zhroucení velké části státního sektoru, protože řídící složky jsou neschopné, těží převážně ze svého výrobního či informačního monopolu, případně se pilně obohacují díky svým soukromým společnostem, jež žijí z veřejného majetku. Jestliže se může stát, že referentka zodpovědná za udílení výpovědí z nebytových prostor dostane na atraktivním místě Prahy úplatek v rozsahu dvou miliónů korun, pak je situace pro nás poctivé lidi opravdu vážná a k demokracii se budeme prokulhávat ještě hodně dlouho. To neznamená, že v demokraciích korupci neznají - jen její rozsah není tak drastický a za empiricky únosnou mez se považuje tak 5-7% zasažení státního aparátu. Mnozí slušní lidé si budou muset na nějakou dobu zvyknout na chudobu vpravdě apoštolskou, podobně jako na těžké boje s mafiány, kteří mohou dostat na svoji stranu skoro každého, kdo se poddá moci peněz, hrozbám, či dokonce fyzickému napadení. Kdo zná princip prvotní kapitálové akumulace, tak ví, že na počátku každého podnikání či konání stojí vždy schopnost dávat nikoli snaha jen a jen brát či výhodně směňovat nebo prodávat. Po několik desítek let jediným zdrojem existenčních možností bylo zaměstnání ve státních (či státně-družstevních) institucích, resp. loajální služba straně. Dnes došlo k obrovské polarizaci, kdy ti, co si šikovně nakradli, získali neobyčejně výhodný start. Tito lidé mají vliv na legislativu, své nohsledy v řadě úřadů a na ministerstvech, a hlavně podrželi si svůj čistě kořistnický přístup ke světu kolem sebe. Proto naprosté většině nás všech zbývají jen vnitřní zdroje. Sem patří houževnatost, pracovitost, poctivost v mezilidských vztazích. Demokracie totiž nevznikne bez prosperity a prosperita není možná bez vzájemné důvěry, slušnosti, klidné spolupráce a hospodárného vynakládání všech dostupných zdrojů. V tomto kontextu se pak jeví příslušný pohled na smysl okolního světa a vlastního života jako hodnota klíčová. I tržní chování, jež není v rozporu se zákonem, může být ve svých důsledcích nebezpečné, neboť často relativizuje základní morální a společenské hodnoty (pornografie, prostituce atd.). Sem patří i např. snaha rozsáhle liberalizovat učební osnovy, a to jak v soukromém, tak státním sektoru. Říci, k čemu to vede ve vyspělých zemích, znamená riskovat kritiku, že'jste proti tržním vztahům, tedy proti svobodě a demokracii. 38 [pageend40]Není divu, že pak jsme na Západě svědky podivných, doslova perverzních experimentů v lidských společenstvích, jež vyplývají např. ze svobody učit děti, že existují tři druhy lásky: mezi mužem a mužem, mezi ženou a ženou a mezi mužem a ženou. Každý si tedy může svobodně a spontánně vybrat, neboť demokracie prezentovaná jako soužití jedinců neomezených ve svých libostech a nelibostech (samozřejmě s výjimkou zákona) je rezignací na ideu řádu založenou v organicky vzniklých a historicky zdůvodněných mravních a společenských hodnotách. Tuto rezignaci na přirozenou hierarchii hodnot považuji - vedle jednostranně tržních a konzumních způsobů chování - za velké nebezpečí nejen pro demokracii jako celek, ale pro každého člověka zvlášť. Jestliže se neubráníme korupci, jež je představována neokomunistickými mafiemi, a skryté erozi primárních lidských vztahů (se všemi průvodními jevy, jako je nárůst masové homosexuality, extrémního feminismu, kriminality dětí, velký vzestup počtu lidí narozených mimo manželství atd.), tak se k demokracii evropského typu hned tak nedostaneme. A co rozumím demokracií evropského typu? Důraz na přirozené sítě mezilidských vztahů, kde se daří osobní zodpovědnosti, rovnosti před zákonem a soudné toleranci. Povrchní přejímání tržních praktik liberalismu amerického typu - mimochodem zatíženého levičáckou strukturně funkcionalistickou metodologií -, jež je příznačné pro naši sotva opeřenou pravici, zaměřenou na pragmatické a převážně tržně orientované cíle, pak považuji za velké nebezpečí pro obnovu symetrické demokracie. To znamená demokracie s vyváženým směřováním pravice, levice a středu k témuž: k udržení a rozvíjení dosažených civilizačních hodnot, jež se již v životě našich předků osvědčily. Jejich rozhodně dost a podplácení, pornografie, plýtvání veřejnými zdroji, terorizování veřejnosti byrokratickou šikanou apod. sem rozhodně nepatřily. Extrémně vyhrocený liberalismus, bez vestavěných procedur prověřování morálních a profesionálních standardů i netržními mechanismy, dříve či později vede k úpadku integrovaného společenského života, tak jak jsme toho svědky např. v některých západoevropských a skandinávských zemích. Bezhlavá tržnost je jedna věc, tržnost doplněná řadou dalších opatření, např. charitou, nadační politikou, činností profesionálních sdružení atd., je věc druhá. Zajímá mne hlavně výchova, vzdělávání a zdravotnictví. Zde nelze rezignovat na tradiční hierarchie autorit a zodpovědností, založených na pracovním výkonu a morálních kvalitách. Nebude-li toto dodrženo, pak bude vývoj ohrožen ve smyslu mezilidských vztahů, jež jsou v oblasti péče o duši a tělo to hlavní. Již nyní jsou zkušenosti s pánovitými rodiči, kteří za své peníze chtějí rychle vidět výsledky. Vždyť jsou zákazníky a učitel je tu od toho, aby patřičně a promptně posloužil... Demokracie bez dobré personální politiky může paradoxně přinést 39 [pageend41]podobné neblahé výsledky jako starý systém kádrování - ale tohle by bylo na speciální výklad. Zde panuje zmatek a jsou to právě staří komunističtí demagogové, kteří ve jménu demokracie a lidských a občanských práv efektivně prosazují právo dále konat na lidech bezpráví. Je paradoxem, že jim v tom nevědomky pomáhají mladí radikálové sotva opeřené pravice, kteří se zhlédli v amerických poměrech. Naše demokracie se musí více držet Evropy a jejího pomalého, ale vnitřně více disciplinovaného vývoje, zakotveného v hodnotách anticko- -křesťanského světa. Jiří Hanák, redaktor Lidových novin Úskalí tří bludů Přechod naší společnosti k demokracii se u nás od počátku a vytrvale rozmazává a zamlžuje už těžko poslouchatelnou frází o „návratu do Evropy“. Jedna fráze plodí druhou, a tak je tento pochod na Západ dlážděn metastázemi fráze mateční: o našich demokratických tradicích, o hmotných a duchovních předpokladech naší společnosti státi se demokratickou - na rozdíl od postkomunistických sousedů Maďarska a Polska. Je to jakýsi druh speciálního českého narcismu, znovu a znovu se rodícího z hlodavého a utajovaného pocitu malé významnosti. Přesvědčení, že přece musíme znamenat něco více, než vyplývá z velikosti území, počtu obyvatel, vlastních dějin, se dá vystopovat od rukopisných falz přes dětinskou víru v „miláčka Dohody“ dvacátých let až po dnes bující víru, že na našem osudu má svět, to jest Evropa, jakýsi zvláštní zájem, protože jsme na její objetí připraveni ze všech nejvíce. Postavíme-li věci z hlavy na nohy, zjistíme, že právě tato tři parádní zvířata z erbovní maštale tvoří úskalí našeho přechodu k demokracii. Totiž: neexistence demokratických tradic, hmotná nedostatečnost společnosti a duchovní nedostatečnost společnosti. Tradice Tradice je podle slovníku souhrn ustálených zvyklostí, obyčejů zachovávaných pokoleními, názorů a myšlenek přecházejících z generace na generaci. Pokud není člověk právě Zdeňkem Nejedlým, či pokud nechce jednat jen ryze účelově, nemůže seriózně hovořit o zvláštních demokratických tradicích naší společnosti. Neboť kde a kdy mohly vůbec vzniknout? Rakousko-Uhersko nebyla škola demokracie, i když připustíme existenci jejích prvků v onom mocnářství, jako byla bezpečná nezávislost soudců, neúplatný a spolehlivý byrokratický aparát a ke konci i rovné a tajné volební právo. Demokracie je však především stav ducha, zažitý 40 [pageend42]a samozřejmý způsob jednání svobodného občana, vědomého si sebe sama, své odpovědnosti za sebe, komunitu a stát. Něco podobného v Ra- kousku-Uhersku vzniknout nemohlo a také nevzniklo z důvodů, jejichž rozbor by přesáhl rámec této práce. Dvacet meziválečných let nestačilo založit pevnější tradici. Tvrdí-li sociologové, že teprve čtyřicet padesát let trvání demokracie ji činí vnitřně nezvratnou a zakotvenou, je zřejmé, proč první republika nějaké demokratické tradice nemohla vytvořit. Neměla čas podat kardinální důkaz demokratické tradice, to jest několikanásobné vystřídání „levých“ a „pravých“ vlád, aniž by to demokracii přineslo jakoukoliv újmu. O posledních čtyřiapadesáti letech - počítáme do nich i dvaatřicet měsíců „řízené demokracie“ let 1945-1948 - netřeba v souvislosti s tradicemi demokracie ani hovořit. Kde se tedy vzal blud o našich demokratických tradicích? Není to žádné tajemství: eskamotérskou záměnou českých demokratických tradic za tradice českého plebejství. Lze připustit, že z tohoto oboru bychom mohli našemu okolí držet přednášky. Nicméně: demokratické tradice nám chybí. Ani dnes v demokracii nežijeme. Vytvořili jsme dosud pouze nezbytné podmínky pro její vznik, nic více, ale také nic méně. Hmotná nedostatečnost společnosti Nikde na světě neexistuje demokratický stát bez základu fungujícího sociálně-tržního hospodářství. (Protože tento termín je nepřesný a diskutabilní, hovořme raději o společnosti dostatku.) A naopak: nedostatková ekonomika ještě nikdy nikde nedala vzniknout demokracii. Tam, kde ji zdědila, ji musela zardousit, protože společnost nedostatku demokracii přímo vylučuje. Nedostatková společnost plodí rovnostářství, tu rychle působící návykovou drogu, nahrazující demokracii. Naše země v rovnostářství překonala všechny rekordy mezi postkomunistickými zeměmi (české plcbej- ství!) a můžeme dnes vlastně hovořit o jejím genetickém zakódování. Rovnostářství lze považovat zajedno z nejošemetnějších úskalí přechodu k demokracii u nás. Protože tak jako nedostatková společnost plodí toto rovnostářství, tak ono zase plodí zvýšenou vnímavost společnosti k populisms Jsme toho svědky právě v dnešním předvolebním čase, kdy se společnost dramatickou rychlostí štěpí na dvě velice nestejné části: na malou, navíc stále se zmenšující část schopnou a ochotnou vnímat a vstřebávat názory komplikovanější a třeba i protichůdné a na drtivou většinu vnímající jen řešení a názory jednoduché až černobílé. Můžeme-li o nějakých tradicích hovořit, pak jen o tradicích rovno- stářských. Zdědili jsme je spolu s nedostatkovou společností a zničit je můžeme pouze povedenou transformací hospodářství. Povede-li se nám položit základy společnosti dostatku, překonáme tím další úskalí na cestě k demokracii. 41 [pageend43]Duchovni nedostatečnost Přežvýkávalo se u nás donedávna často a rádo cosi o prosté táborské ženě, která lépe uměla číst bibli než lecjaký kněz. Blud krásný a vytrvalý, kterým jsme sami sobě dokazovali „tradice české vzdělanosti“. Skutečnost byla prozaičtější: péčí Marie Terezie byla u nás zavedena povinná školní docházka pro děti do dvanácti let už v roce 1774. Negramotnost byla v českém prostoru vymýcena zřetelně dříve než u našich sousedů. Pro dnešní stav naší vzdělanosti to však znamená pramálo. Dnes prakticky nemáme u nás humanitně vzdělanou inteligenci. Osamělé špičky nemohou nahradit neexistenci masy universitních a středoškolských profesorů. Padesát posledních let vykonalo své, destrukční síla, pěti desetiletími nahromaděná, ještě působí a bude působit. Antiin- telektualismus, neskrývané pohrdání vzděláním jako činností, „která nic nenese“, se v našem národě uhnízdil těsně vedle rovnostářství. Jsme provinciální v cílech i v rozhledu. Tím se do jisté míry dá vysvětlit běžná záměna cesty k evropské demokracii za cestu k plným evropským výkladním skříním. Tím se dá pochopit i naivita přesvědčení o našich hmotných předpokladech pro přechod k demokracii: vždyť máme co jíst a pít. Protože neznáme svět a bojíme se ho, jsme xenofóbní a rasističtí. Svět, který se nám otevřel, neumíme „konzumovat“. Jezdíme tam nepřipraveni a vracíme se se slovy ruského mužika na rtech: cizinci jacísi, ničemu nerozumím... Identitu pak zděšeně hledáme ve vlastní převaze nad Vietnamci, Rusy, Romy atd. Nevzdělanost, v každém případě však alespoň nedovzdělanost vzdělavatelů způsobuje, že ani oni sami, ani jejich žáci stále ještě nejsou schopni pracovat se základními politologickými a sociologickými díly, ani když jsou náhodou přeložena. To zpětně vyvolává pocit méněcennosti a snahu uzavírat se do vzdělanostních mantinelů postavených posledními padesáti lety. Ďábelský kruh se nedá rozetnout jinak než několika vysokoškolskými cykly. Počítáme-li na jeden pět let, mohla by být v této oblasti situace za patnáct let zcela jiná. Ze všech tří úskalí stojících v cestě k přechodu k demokracii se nejrychleji dá zjevně odstranit úskalí duchovní nedostatečnosti. Déle bude trvat plavba kolem Scylly nedostatečnosti hmotné. Překonáme-li zdárně obludy obě, budou zde už ne předpoklady pro vznik demokracie, nýbrž její základy. Ty tradice, vzývané a neexistující, ty přijdou až hodně, hodně pozdě, bude-li se dílo dařit. Karel Krejza, závislý intelektuál Největším úskalím tohoto přechodného období je, že svobody se dostalo nesvobodným lidem. Jediným důsledkem toho může být, že tito lidé budou svou vnitřní nesvobodu uplatňovat „svobodným“ způsobem. Stavidla niterného septiku, který se u těchto lidí během desetiletí tota- 42 [pageend44]litarismu uvnitř nahromadil, bude nyní možné naplno otevřít. A jeho obsahem se naplní nové demokratické formy, jimiž jsme byli obdařeni jakousi „vis maior“, a to zřejmě jenom proto, že předešlé dějinné období ji už dočista přestalo bavit. Teď se jí naskytne nový, vzrušující pohled na nového člověka - mutanta z totalitního chovu - a bude moci s pobavením pozorovat, jak rozvine své bohaté vnitřní možnosti, jak napne své ne zcela využité svaly. Tento mutant je „Číňanova pomsta“ totalitarismu - jestli znáte ten hrozný vtip. Nejhorší důsledky totalitarismu se totiž projeví teprve tehdy, až on sám pomine. Totalita tak bude vystřídána „mutalitou“. Mutant je nový lidský druh vyvinuvší se z tradičního evropského člověka, který měl původně trojakou strukturu. Byla to trojjediná bytost: „spiritus-anima- -corpus“. V důsledku složitých, dosud neprobádaných příčin se nejprve z té části, kterou staří označovali jako „spiritus“, stal v průběhu zvláštní zjednodušující redukce pouhý intelekt. Tato operace měla za následek, že postupně zcela zakrněl střední, prostředkující článek lidské existence: „anima“ - duše. Bylo to, jako by ozvučné desky Stradivariho houslí pozbyly vnitřní dutiny a slily se v jednu hmotu. Housle již nedokáží rezonovat tón přicházející z vesmíru, a proto už ani samy nevyloudí jediný tón. Tato krize vnímání v důsledku zhroucení vnitřní psychické struktury se u člověka projevila ztrátou duše - oné vnitřní „dužiny“ působící jako filtr úsudku a vkusu. Nový člověk se tak skládá už jen z rozumové a tělesné instinktivní složky. Bez duše je však instinkt slepý; ani nemá už kdo prostředkovat mezi tělem a rozumem. Instinkt se stává ryze účelovým. Proměňuje se v pouhé chtění - moci, peněz, prestiže, životních jistot. Vnější znevolnění totalitarismem vystřídá vnitřní znevolnění dosud tlumenými spodními proudy vševládného a bezohledného chtění. Je otázka, zda tomuto náporu odolají zákonné formy, vyplní-li se tímto obsahem. Jedinou reálnou nadějí zůstávají mechanismy tržního hospodářství, které snad budou s to podchytit do svých zaběhnutých kolejí velkou část takto uvolněné energie. Televizní záběry z tokijské burzy poskytují jistou útěchu. Horší to ovšem bude tam, kde se tato mutantní energie bude volně rozlévat a otravovat svými výpary okolí, zejména vztahy mezi lidmi, a kde se bude neodbytně vnucovat na stránkách novin a na televizních obrazovkách. Někdejší totalitní, tisíckrát upevňovanou jednotu vystřídá jednota mutantní: po přechodném protřepání, a zvláště pak potom, až se váhající většina znovu neomylně přidá k vítězné straně, se pověstných devětadevadesát procent stane samozřejmostí když ne v parlamentu, pak zcela jistě na pracovištích. Pro našince z toho plyne, že byl-li outsidrem za totality, bude jím s železnou nutností i za „mutality“. Po krátkém zaváhání, způsobeném falešným třpytem iluzí, provázejících všechny společenské převraty, bude pokračovat ve svém úsilí o přežití, jak se sluší a patří. Nebude to mít tedy ani v demokracii nijak snadné. Protože není nic, co by mutant nenáviděl víc než vnitřní svobodu a nezávislost. 43 [pageend45]STUDIO FRONÉSIS Řecké slovo fronésis v sobě obsahuje myšlenku prozření, jasnějšího pochopení a moudrosti. Studio Fronésis chce sloužit podle svých možností a sil této myšlence: formou setkání na rozhlasových vlnách * * * Vysílání na podporu kultury a duchovních hodnot v nových podmínkách volného trhu * * * Pořad vážné hudby, zpráv, komentářů a informací z kulturního života * * * Propagace - reklama - inzerce tvůrčích aktivit a duchovních hodnot ♦ * * Studio Fronésis vysílá na vlnách Rádia Collegium 103,7 MHz VKV každé úterý od 19 do 23 hodin * * * Kontaktní adresa: Dr. Milan Hanuš - Studio Fronésis 181 00 Praha 8, Poznaňská 436, tel.: 855 81 64 (Vítáme zájemce, zvláště o manažerskou činnost) [pageend46]STATI A ÚVAHY HRA MRAKŮ * * První část záznamů (z roku 1971) vyšla v časopise Listy č. 5/1991. 1973 Jaroslav Putík Profesor A. Babajev z Taškentu vyvrátil Newtona spisem „Jevy vyvracející zemskou přitažlivost“ Minulý rok jsem si nepsal ani poznámky. Po podpisové akci na obranu uvězněných obavy z policejní prohlídky a zabavení rukopisů, starosti o chleba, záchvaty bezmoci a strnulosti. Koestier ve vzpomínkách na občanskou válku ve Španělsku popisuje příběh skupiny vojáků, kteří se schovali v opuštěné vile blízko fronty, jsou v suchu a teple, ale vědí, že nepřítel se blíží a že by měli prchnout a vůbec cokoliv podniknout, jen nesetrvávat v nehybnosti, ale neučiní nic, jen trvají. Náhoda je zachrání. Jiří Šebánek je zaměstnán ve sběrné papíru, kde pomocí jakéhosi mučícího nástroje trhají naše knížky. Trhal i moje. „Ne, vážně, bylo mi z toho špatně.“ Český pokrytec by v tom počínání mohl nalézt i cosi uspokojujícího. Němci knížky pálili, jezuité taky. Teď se jen trhají a mohou být i užitečné, starý papír lze s výhodou vyvézt, ne? Trhají knížky, které se notabene cítily být socialistické, jestli právem, bůhví, ale rozhodně se snažily být lidské. Čí je tu vina? I tvoje, křičí ty rozškubávané oběti, tvoje! A proto sbohem, soudruzi, sbohem. Ještě k novoročnímu programu TV. Nejvíce uráží, že všechno připomíná německý protektorát, tři hodiny protektorátních a novoprotektorátních písniček a scének. Bezduchost, hrubost, nevkus a především faleš - ale co se divím, vždyť jsme přece zase protektorát, národní tělo má paměť a protektorátní výcvik trvá v podvědomí a dědí se dál. Na povzbuzení si čtu životopis Ladislava Klímy. 45 [pageend47]Filmové zpracování Dostojevského „Hráče“. V sále všeho všudy osm diváků. Dobrý film, ale připomněl jsem si, že nemám rád ruskou hysterii ani jejich nacionalismus: my Rusové jsme něco zvláštního, hrajeme, sázíme výš a ještě víc, kdežto Západ kalkuluje, počítá peníze, jsou to myši, kdežto my, nedá se nic dělat, přes všechny naše hříchy jsme přece jen lepší a bohu bližší. Přišly peníze, i když jen za zrušenou smlouvu. V čem se zmítá naše společnost? Mezi hanbou a strachem, přesněji řečeno mezi strachem z pohanění sebe sama a strachem z toho, co se stane, jestli se nepohání. Důvodů k zahanbení je vždycky dost: že jsi neudělal víc, pokud jsi něco udělal, že jsi neudělal nic, že jsi riskoval málo, že jsi riskoval nad své síly — Jako alkoholik potřebuje stále další dávky alkoholu, tak my se pídíme po zprávách. Potřebujem, aby se stále něco dělo, aby se zaplnila prázdnota kolem. A každá zpráva může obsahovat utajené semínko budoucího zvratu. Hašení žízně slanou vodou, víme to, ale pijeme dál. Vladimír Karfík praví, že už se definitivně vzdal naděje najít nějaké slušné místo a nastupuje jako vodoměrka u vodních staveb. K. Š. mu doporučuje něco výživnějšího: na sběru starých lahví se dá vydělat až 900 Kčs měsíčně! Všechno nasvědčuje, že ve Vietnamu nastává skutečně mír. Evropa demonstruje proti válce, za mír a pokrok! Za pokrok! Už jsem na tato hesla alergický. Jak je to vlastně s tím pokrokem (pokrokové idejky, říká Dostojevskij), platí to ještě? Není to také relikt mrtvé doby? Pročítám své deníky. Co s tím? Upevňuji se přitom v přesvědčení, že spisovatel by se neměl příliš plést do politiky. Pozoruje dobře, ale rozhoduje se často chybně - z přílišného moralismu či antimoralismu - a také z intelektuální pýchy. Těžkých chyb a omylů tu není nikdo ušetřen. I takový Václav Černý po všem, co zažil, uvěřil Gustávu Husákovi a kdekoho přesvědčoval, že on je naše záchrana. Proč? Protože nemohl přece tvrdit to, co tvrdí 99 % národa? Jinak běžná bída života, zrušené smlouvy, hledání obživy, hledání někoho, kdo může pomoct a pomůže. Naštěstí leccos jde. N. Y. Times píše, že 300 000 bývalých členů KSČ musí opustit svá místa, je to pravda, ale co učiní svět? Nic. Má jiné zájmy a úkoly. Oblaka se sunou dál, lhostejné ke všemu — Sen. Nacházím se v jakési rozsáhlé místnosti, vlastně ve stodole a vím, že se tu schází Svaz novinářů. Nechápu, jak jsem se tu octl, je mi to nepříjemné a snažím se vytratit. Podaří se mi vklouznout za lavice. V seně nahmatám železnou tyč. Potom usednu na lavici. Novináři diskutují, poslouchám, jsem 46 [pageend48]naprosto, až nepřirozené klidný. Po chvíli vstanu a železnou tyčí, teď už je to kolejnice, s kterou mávám jako s kusem dřeva, klidné, systematicky přerážím účastníkům schůze ruce. Nékdy udeřím jednou, jindy dvakrát, ruce jim potom bezvládně visí, nikdo nekřičí, nikdo se nebrání a zdá se, že ani nejsou překvapeni. Hermann Hesse stál vždy stranou, vyhýbal se lidem, politice, veřejnému déní s tvrdošíjnou důsledností - a dostal Nobelovu cenu. Solženicyn se zas tvrdošíjné pletl do politiky, víc než spisovatel byl politickým publicistou v dobrém slova smyslu - a také dostal Nobelovu cenu. Jiří Hájek nás v Tvorbě zneuctil za protestní petici. Učinil ze mé jednoho z hlavních „nepoučitelných“, v důsledku toho mě někteří lidé uctivěji zdraví. Mořím se anotacemi odborných článků z oboru počítačové techniky a ekonomie, pět korun za kus, za cizojazyčné deset. Ponižující čekání, co bude s překlady, vyhýbavé odpovědi: počkej, nevím, zavolám, nespěchej — Jiří Šotola prý napsal Straně a Svazu spisovatelů omluvný dopis, že s tou podpisovou akcí nemá nic společného. A tak zas všechno končí trapností, ale dalo se čekat, že přijde okamžik, kdy budou brát někoho na milost, jen aby se rozbila fronta odporu, a stejně tak se dalo čekat, že někteří spisovatelé té možnosti využijí. Nádhera knuty. Jan Skácel se u nás zastavil cestou za Jaroslavem Seifertem. Tváří se přísně abstinentsky a vychvaluje přednosti odříkavého života (měl jakési žaludeční potíže, tak snad proto). Jemu, Oldřichu Mikuláškovi a Ludvíku Kunderovi nabídli v Brně členství ve Svazu spisovatelů - ovšem za podmínky, že se přihlásí ke Straně a ke Svazu. Tohle ovšem těžko mohou spolknout. Mám pocit, že Skácel je se svým pronásledováním v jistém smyslu spokojen, neboť, jak praví básník: „Krutá nouze je matkou statnosti.“ Snažím se z nemluvného otce vydobýt vzpomínky (neboť není pravda, že všichni staří lidé rádi vzpomínají). Co děda?, který by měl již 123 let? „Zedník. Stavěl v Sedmihradsku cukrovary a železniční můstky. Posílal domů tolik peněz, až se matka bála, že snad krade.“ A co pohádky? Vyprávěly se doma? „Jenom při draní peří. Nejlíp starý Ginter. Třásli jsme se strachy. Rádi.“ A nějakou říkanku? „Žide, žide židovatej, ve tváři jsi pihovatěj - to jsme zpívali o Hilsnerovi.“ Kdy viděl první traktor na vsi? „První traktor? Na začátku první světový války, americkej, malej, červenej, lehkej.“ Kradlo se na vsi jako teď? „Vždycky se kradlo, chlapče. Ženský například kradly zrní. Na bocích měly pytlíky, a proto nosily široké sukně.“ Největší starosti? „Dluhy, chlapče, dluhy. Ty se nakonec zaplatily až za protektorátu.“ 47 [pageend49]Farář z Jílového. Natírá vchod do kostela. Klidně, soustředěné a samozřejmě. Co se divíme? Dělá všechno sám: elektrikáře, montéra, zedníka i natěrače. Líčí, jak mu málem ukradli gotický oltář, jehož jedno křídlo je v Národní galerii. Přijeli autem a vykázali se pravými listinami. Věděli i o tom, že farář má být toho dne na konzistoři. Kostelník by jim obraz vydal. Nevyšlo jim to jen proto, že farář musel zůstat doma. Zásluhu ovšem nepřikládá sobě. Pohybem hlavy ukazuje tam nahoru — Zachovat si vlastní rytmus - snad ze všeho nejdůležitější. Setkání v Repre s Václavem Sivkem, Karlem Šiktancem a Jiřím Šotolou, později si přisedl Kamil Lhoták se ženou. Udivil mě špatný Sivkův vzhled. A hořkým úsměvem říká: „Je to výborný, mám stoprocentní invaliditu a dávají mi nanejvýš tři roky života.“ Líčí svou křížovou cestu. Zavolal si ho normalizátor Kristek. Vychrstlo z něj: „Máme v těch tvých knihách, co jsi ilustroval, čtyři a půl miliónu! Žádná z těch knih nesmí na pult. Napiš mně anebo rovnou ministrovi, že ses pomýlil, a knihy pustíme do obchodu. „A co já,“ ptá se Sivko, „budu moct malovat?“ O tom není řeč, ale bylo by to vstřícné gesto. Na radu švagra napsal Sivko dopis předsedovi Svazu výtvarníků Jaroslavu Grusovi, aby mu dali písemně, proč nemůže a nesmí malovat a ilustrovat. Grus volal, dvě hodiny přesvědčoval Sivkovu manželku, že písemně mu nic dát nemůže, ale vždyť Vašek přece ví a přece chápe... Celá záležitost se dostala na svazové předsednictvo, kam přišli i partajní bosové Semin a Fojtík. Semín poradu uzavřel rozhodnutím, že Sivka je třeba totálně zničit - ledaže by do týdne napsal pokání. „Vzkázal jsem jim, aby mi políbili prděl. Co na mně mohou chtít: já mám přece svý jistý - stoprocentní invaliditu!“ 23. dubna 1973. Do Prahy přijel vůdce britské opozice Harold Wilson. Údiv přechází v zděšení. Co tu dělá? Ví o tom, že legalizuje režim a opatřuje mu zdání pravověrnosti? Údiv i ve Velké Británii, parlament protestuje, Timesy se rozhořčují, ale to je malá útěcha. S Anglií opravdu nemáme štěstí. Husák je ovšem na koni a sebevědomě hlásí, že v opozici je jen pár bezvýznamných spisovatelů. Sovětský ambasador Červoněnko odchází z Prahy do Paříže. Považoval jsem to za určitý test: jestli tohle Francouzi bez odmluvy spolknou, pak spolknou všechno. A oni to spolkli. Krajem se šíří vlna deprese. Devalvace morálních hodnot, místo toho: zájmy, interesy, výpočty, propočty, hledání výhod, tu a tam se někdo odepíše, škrtne, co na tom? A teď ještě cizina vtírající se do přízně zdejšímu vedení (patrně si myslí, že jsou bůhvíjak rafinovaní!). Jenomže jednou se to přece musí srovnat a vyúčtovat. A co potom? Možná že nic, možná, že vkládám emoce tam, kde nejsou namístě. Může-li do Prahy přijet Harold Wilson a může-li Francie akceptovat Červoněnka, který se osobně zasloužil o okupaci naší země, pak se nelze divit ničemu. Třeba tomu, že s režimem táhne - jistě jen na oko - Vladimír Neff a ti další — 48 [pageend50]Nový ministr kultury M. Klusák, zeť Ludvíka Svobody, usídlený v luxusní poloalpské salaši nedaleko Jaroslava Seiferta. Bude stejný jako minulý ministr, anebo ještě horší? Naše knihy se vyřazují z knihoven. Knihovníci dostávají seznamy zakázaných knih, ale jen ústné či telefonicky - jenom nic písemné. Z čeho ten strach? Tuší, že by mohlo jednou přijít vyúčtování? Na výleté s otcem v Mostě. Chození po stopách - chožděnie po mukách, jak říkají Rusové. Barevná světla dětství? Nic z toho. Všechno je v troskách. Teplická ulice, kde jsem se narodil - jen hromada sutin, Manlicherova ulice, nyní Lidická, kde žila babička, z poloviny odklizena, zbytek právě nabírá na lžíci bagr. Barokní, milá kaple nad Rudolicemi - v troskách. Cikánie se rozlezla na všechny strany. Poslední funkce města: točí se tu válečné filmy pro východní i západní společnosti. Domy v nádherném rachotu létají do povětří za dunění děl ve zvukařských míchačkách. Děkanský kostel se bude stěhovat. Prší od rána do večera, vracíme se s blátem na botách i na duši. 26. června 1973. Dobřichovice, domek Ladislava Hradského. Širokým oknem výhled na Berounku a na trať, kde co chvíli přehřmí vlak. Jaroslav Seifert, Ladislav Fikar se synem, Jiří Brabec, Karel Šiktanc, Karel Ptáčník, Viktorie Hradská, která si oblíbila slovo prismata, vše vidí prismaty, Seifertovi to neuniklo a shovívavě se usmívá. Společnost, ve které je veselo a lehko. Nevznáší se tu pačule devótnosti obvyklá ve styku s Velikánem. Seifert popřel pověsti, které se kolem něho šíří -že totiž hledá nějakou dohodu s Husákovým režimem a že má podobné iluze jako Václav Černý. Sálá z něho klid, jasnýma, vyrovnanýma očima pozoruje svět kolem sebe. Lecčemus se diví, ale ne příliš, už je za hranicí skutečného divení se. Vzpomínky se převalují sem a tam, z řečí o víně přeskočí na Marii Majerovou, která pozvala přátele na pstruhy do libéchovské vinárny, ale na závěr nezapomněla připomenout: A příště budeš platit ty, Jaroušku! Řeči o Škvo- reckého knize Mirákl. Ladislav Fikar je až vášnivě proti. Cítí se snad napaden? Překládám pro obživu, na vlastní psaní málo času. Sbírám si poznámky k hlavní postavě nového románu, jasné mi je jméno hlavního hrdiny: Baudyš. Jan Baudyš, holič a kadeřník. Tak se opravdu jmenoval. V dopisech Felicii si Franz Kafka hořce vyčítá, že špatně popsal její klobouk. Nebyl vespod bílý, ale černý! Černý! Jak se mohl tak zmýlit? Vyčítá si to, hledá důvody svého přehlédnutí, nemůže pochopit. Vím, proč mu na tom tak záleželo: chtěl vidět, jak věci opravdu jsou, a ne jak by je rád viděl! Má pravdu, ale je třeba být Kafkou, aby se člověk tím tak trápil. Příběh uzenářky, jejíž manžel kvůli nějakým podvodům uvízl za mřížemi. V rohu pokoje založila na prádelníku cosi jako rodinný oltář a na něm umístila kolorované foto svého manžela. Postává před ním a opakuje dojatě: „Ty můj Fučíku...“ 49 [pageend51]Dokončil překlad „Cizinci v domě“ (Simenon). Úlohy pokrývače se ujal Zdeněk Frýbort. Příběh penzionovaného advokáta, majitele dvou psů. Neustále pořizuje soupisy majetků, které budou vráceny, „až to přijde“. Všichni si ťukají na čelo: haha, až to přijde, na svátého Dyndy. Na to, až to přijde, věří už jen podivíni. Jsem také takový podivín, nepotřebuji si však pořizovat soupis majetku, protože žádný nemám, ani jsem neměl. Blaze tomu — 18.-27. srpna 1973. Zámeček Armabetonu v Hradišti u Klatov. Prázdninový týden s dcerou. Příjemný kraj, zelený a ještě nezamořený chatovým a turistickým morem. V dusném vedru pěšky do Velhartic. V restauraci obsluhuje neuvěřitelně výkonný číšník, svižný jak vlaštovka - jen se kmitá a ještě se k tomu usmívá! Nemohu věřit svým očím a jdu se přesvědčit, že hospoda je opravdu družstevní jednoty a ne soukromá - také podivín či blázen. Objevuji, že turistické mapy nesouhlasí se skutečností, a dostává se mi poučení: to je schválně, aby se imperialisté nemohli dobře orientovat, jsme přece blízko hranic! Blízkost hranic pocítíme i při výletu do Rudy. Hned za Nýrském přisedají do vláčku psohlavci a střeží, aby nikoho nenapadlo vyskočit z vlaku a běžet přes hranici do kapitalistického bahna. Kousek za Rudou už je úplně zakázané pásmo. Zíráme údolím vzhůru: tam někde je hranice, přes kterou asi jen tak nepřejdeme. Zdali vůbec? Koupeme se v rybníku blízko Hradiště. Nedaleko břehu se najednou podivně plácá bulharský student a kolem něho rejdí jak poplašená kachna pan inženýr, jeho hostitel. Pochopil jsem, že se bojí, aby ho student nestrh’ pod vodu. Připlul jsem k němu, stiskl mi ruku jak kleštěmi. U večeře mi rozpačitě děkuje, a jestli bych si nevzal láhev vína. Mé rozpaky jsou pokud možná ještě větší než jeho. Obrovská, hysterická kampaň kolem Sacharova a Solženicyna. Co provedli tak hrozného? Hrůza! Řekli, co si myslí, a zachovali se jako svobodní lidé, neboť svobodní lidé říkají, co si myslí. V zemi kolem pólu je to ovšem větší hrdinství, než jaké prokázal muž, který přejel po laně nad Niagarskými vodopády. Konec socialismu s lidskou tváří v Chile. Znova mě napadá, že sama myšlenka je nemožná. Jenže člověk rád usiluje o nemožné. Dělat jenom to, co je možné, je sice rozumné, ale nesmírně nudné. Neusilujeme-li o nemožné, co nám zbývá? Nuda. Stáj či krmník, ale především nuda. Bylo by zajímavé zjistit, zda hlavním podněcovatelem revolucí není sociální napětí, útlak etc., ale prachobyčejná nuda? Velký šum kolem Pavla Kohouta. Promluvil v rakouském rozhlase a televizi, a je zřejmé, že si vědomě kráčí pro trnovou korunu. Zajímavá reakce lidí 50 [pageend52]hledajících vyrovnání s režimem: výstupy Pavla Kohouta je prý nudí. Nechtějí přiznat, že jsou jim nepříjemné, protože ruší takzvané dobré zdání. Nechrne to, co bylo, bylo. Nemohou se ovšem vyslovit naplno - a tak se tedy nudí — Na Středním východě se pro změnu válčí, tentokrát je nepochybné, že zaútočili Arabové. U nás to nikoho nevzrušuje, člověka povaleného do louže zanechává lhostejným, že někde prší. Připomněl jsem si, nevím proč, mírový kongres ve Wroclawi, jehož jsem se účastnil v roce 1949. Co se všechno mezitím změnilo, fantastické střídání kulis, miliónová inflace hodnot i pravd. Tleskali jsme a povstávali na oslavu čínských vítězství nad Čankajškem. A dnes je Čína jakoby nepřítel. A ďábelská velmoc USA skoro spojencem. Namísto jednoho Německa hned dvě, změnily se fronty, přesvědčení - a jaké proměny nás ještě čekají? Co nás tedy učí historie? Nevím, snad jen to, že je možné všechno. Na Sinaji se situace pro Izrael zkomplikovala. Na Středním východě se peče jakési příměří. Supervelmoci se zřejmě dohodly. Rusové se tvářili, že se jich konflikt netýká, ale to bylo jen zdání, hrají na všech stolech a se všemi kartami. Jsou pro všechny a pro všechno. Jsou pro Araby a jsou pro USA, jsou pro válku i pro mír, mají všechna želízka v ohni a postupují podle toho, jak se situace vyvíjí na frontách a v diplomatických kabinetech. Strach ze ztráty tváře? Ani v nejmenším. Ideje? Principy? Svaté pravdy? Co je to? Rozhoduje úspěch a výsledek. Švédský film o Chile. Chce nás přesvědčit, že v Chile je čirý fašismus, ale to se mu může podařit jenom ve Švédsku. Chilský režim je surová vojenská diktatura, ale fašismus je něco jiného. To by si chilští holoubkové nemohli dovolit jít na pohřeb Pabla Nerudy, zpívat si v průvodu Internacionálu a zvedat zaťaté pěsti. O tomhle víme své, o pohřbech také. Dcera uvažuje o tom, že by šla studovat do Kanady. Patrně nesmysl, ale už je tu cuknutí u srdce, ptáče chce vylétnout, a ptáče dříve nebo později vylétne. Náhoda mě zanesla do Violy a do italské restaurace. Pozoruji hereckou rodinku i s děťátkem, jak vybraně stolují a hodují a zmocňuje se mě cosi jako třídní zloba. Večeře pro jednoho za 150 korun! Typ lidí, kteří si patrně ani nedovedou představit, že by si mohli něco upřít, ba dokonce nuzovat. Oni? Nikdy! A takto budou hodovat v každém režimu. U Bohdana Kopeckého v Litvínově. Jedeme k oseckému klášteru. Začarovaná, prokletá zem, všude propadliny, oprámy, výsypky a násypy, nic není na svém místě: obraz naší společnosti, obraz národní duše - tohle a ne stříbřité 51 [pageend53]rybníky a šumící doubravy. Jedeme po opuštěných silnicích vroubených hruškovými alejemi, v příkopech hustě nastláno černého hruškového listí, míjíme opuštěné záhadné stavby, snad vodárny, snad větrací věže. Na konci aleje kostel jak hrad -s vyvrácenými vraty. Něco se tu stalo, něco nenapravitelného? Když staří Římané konečně dobyli Kartágo, posypali je tlustou vrstvou soli, aby se už nikdy nevzpamatovalo. Při zpáteční cestě do Prahy zastávka v Ranné. Vybíháme na kopec. Nad hlavami krouží větroně a pod nohama je celý širý kraj až k Řípu, na druhé straně Rudohoří se skvrnami sněhu. Silný vítr nás nadzvedá a vzbuzuje iluzi, že bychom mohli rozpřáhnout ruce a vznášet se jako ty větroně. Svobodně a daleko. Vypisuji si z Důvěrného deníku S. A. Tolsté: „Proč nesdílím ideje svého muže? Protože není upřímný ani pravdivý. Všechno je vymyšlené, vykonstruované, přitažené za vlasy, a základ je špatný. Podstatou všeho je marnivost, nenasytná žízeň po slávě, nepřekonatelná touha získat popularitu větší a větší stále.“ Teď už chápu, proč utekl z domu a umřel raději na opuštěném nádraží. Takovému svědectví těžko nevěřit, ale stejně zůstává základní otázka: co je pravda? A proč nás tak přitahují taková osobní, intimní svědectví? Podvědomá touha ujistit se, že i velcí jsou vlastně malí? Večer u Františka Rachlíka. Líčí mystický zážitek s italským profesorem práva Zebelinim. Stalo se to v Miláně, v profesorově pracovně. Pan profesor vytáhl ze zásuvky pečeť ze skarabeje. Získal ji v pražské hospodě, kde byl na gründlich. Vytáhl kámen z osazení a ukazuje na záhadný nápis v češtině. „Kdo mé zahodí, je vůl, kdo si mě ponechá, je převozník.“ Vy jste převozník? ptá se zmatený František stejně zmateného pana profesora, který neví, co si má o všem myslet. František mu na revanš vypráví vlastní zážitek. Ve Varšavě potkal žida, který mu dal tři kamínky, aby je položil na Karlově mostě ke Kříži. Šlo o kříž, který musel zaplatit bohatý žid, protože opomněl smeknout před svátým znamením. Takto si povídají o věcech záhadných a podivných. Na závěr návštěvy pan profesor vstane, podá Františkovi ruku - a padne mrtev k zemi. Josefa Rybáka jmenovali národním umělcem! Komentář zbytečný. Instituce národního umělectví je už dávno zprofanovaná, směšná a trapná, ale tímto aktem se opravdu pohřbívá. Ovšem jsou s tím spojeny prebendy, peníze ne- smrdí, a tak se bude vesele korumpovat dál a stejně utěšeně poroste smečka národních umělců. Montherlant přirovnává dějiny ke hře mraků: rostou, kupí se, rozpadají a znova shlukují podle zákonů, které nám unikají - je to však kupení bez významu a také bez důležitosti. Člověk se vzpírá takové představě, protože instinktivně hledá v dějinách smysl, řád a putování odkudsi kamsi. Žijeme s před52 [pageend54]stavou dějinné spravedlnosti, která si dává na čas, jako třeba těch našich tři sta let, „co jsme čekali a trpěli“, ale nakonec se dočkali, a teď zase znova čekáme... Všechno se vzpírá představě, že by šlo jen o hru mraků hnaných větrem, jednou tam a pak zase jinam. A co když má ten protivný aristokrat pravdu? Předsilvestrovský večer u V. S. Bohatě obdarován: jakási kombinace vánoc a Nového roku jako v Rusku? Revanšuji se podle svých sil a možností - vlastně nepřiměřeně - a teprve dodatečně si uvědomuji, že má snaha znevažuje dobrý skutek, který mi byl prokazován. Chudák má být chudý a vděčný a nepokoušet se o jakousi hrdou rovnovážnost! Poplach v Rusku. Ve Francii vyšly Solženicynovy vzpomínky na život v sovětských lágrech. Mluví se o rozporech v sovětském vedení a o kritice Brež- néva. Ale jaká nová linie? Návrat ke stalinismu? Ve staré podobě sotva možný. Válka příliš riskantní. Takže? Co nás čeká, jsou krizové roky. Ale něco už se děje! Jestli nás něco zachrání, tak je to krize uvnitř Sovětů. A Solženicynovy paměti jsou projevem té krize a také ji znamenitě prohloubí. Vida, co dokáže jeden jediný člověk. To by mohla být pozitivní strana jedné roční bilance. Willy Brandt v Praze. Sleduji ho v televizi. Má pěknou, důstojnou chůzi, kterou je nutno cvičit, je vážný, neusmívá se. Dobře. Ale stejně i on se propůjčil k službě zdejšímu režimu a dodává mu věrohodnost. Asi netuší, jak škodí. Masakry na letištích v Římě a Athénách. Tohle mordování zcela nevinných lidí mě uvádí do bezmocné zuřivosti. Střílet teroristy jako pominuté psy hned na místě, nic jiného mě nenapadá. Nestane se nic, samozřejmě, dál se povedou stejné řeči o právu na svobodu a západní humanisté se budou bít - za práva teroristů. Arabské státy se jich formálně zřeknou, fakticky jim poskytnou asyl - a vše půjde dál a k dalším atentátům. Ošklivý, pomatený svět. Robert Musil kdesi poznamenal, že považuje život za cosi nepříjemného, co lze překonat a přetrpět jen pomocí kouření. Tomu pocitu rozumím. A proto se snažím kouřit co nejméně, pokud možná vůbec ne, ale jakmile jsem ve společnosti, už se neubráním. Detail z Hitlerova životopisu: když se odebral do bunkru, aby se odpravil, začal ples a všichni si zapálili - konečně mohli. Tak začala německá svoboda! Na půlnoční mši u Markéty. Klášter v mlze, davy lidí, které sem - stejně jako mě - nepřivádí náboženství, ale potřeba užít si vánoc se vším všudy, tedy i s půlnoční mší. Naslouchám kázání a jsem proti své vůli dojat. Farář si troufá, v jakési vedlejší větě utrušuje poznámku, že dnešní mládež nemá možnosti se nábožensky vzdělávat. To by mohlo stačit, aby mu vzali státní souhlas. Obnažená hlava a zebe - uvnitř ještě víc. 53 [pageend55]Liberální ekonomie Po čtyřiceti letech první výbor statí předních představitelů liberální ekonomie - F. A. von Hayeka, M. Friedmana, G. W. Ditze, F. Machlupa a dalších. 220 stran; 59,- Kčs Připravuje: PROSTOR v roce 1992 U Prašné brány 3, Praha 1, 11629 Objednávky na adrese: ROVINA Na Zlaté stezce 138 383 01 Prachatice tel. a fax: (0338) 223 80 [pageend56]ÚVAHY NAD PŘECHODY K DEMOKRACII Vladimíra Dvořáková Začněme otázkou: Můžeme hovořit o přechodech k demokracii, když většina pokusů o demokracii se v poválečných dějinách stejně nakonec nezdařila a skončila vytvořením nového autoritářského režimu, i když často jiného typu či ideového zaměření, než byl ten předcházející? Snad můžeme, ale jen v tom smyslu, že demokracie je v těchto procesech proklamovaným cílem, bohužel nikoli nutným výsledkem změny. Ona totiž každá náhlá historická změna klade před účastníky jakoby neomezené množství alternativ dalšího vývoje a cest, po kterých je možné se vydat za kýženým cílem. Toto množství je ale spíše fikcí, možnost výběru je velmi omezená. Tak i přechod k demokracii od počátku ovlivňuje jak dědictví minulosti (minulost totiž nelze smazat rozhodnutím parlamentu), tak i způsob, jakým došlo k samotnému rozchodu se starým režimem. Podíváme-li se na Československo, je zřejmé, že vliv minulosti se výrazně projevuje především v malé autonomii občanské společnosti, v její nižší schopnosti sebeobrany. Můžeme hovořit o jejím vlivu na politickou kulturu, kde se dlouhodobě prosazovala jedna dějinná pravda, kterou může nyní nahrazovat jiná dějinná pravda, i o dopadech psychologických, kde členství ve vládnoucí straně vytvářelo příznivější předpoklady pro sociální vzestup a kde i nyní je politická aktivita mnohdy spojována s těmito nadějemi. Dědictví minulosti je mnohem širší a nelze je spojovat pouze se „starými strukturami“. Sovětský disident Siňavský si již před více než deseti lety kladl otázku, jak dalece ovlivní tehdejší protikomunistickou opozici fakt, že vznikala a vytvářela se právě v prostředí s totalitními prvky. I samotný způsob, jakým došlo k zahájení přechodu k demokracii, do značné míry předurčuje další vývoj. Jinak se situace vyvíjí, když dojde k přechodu z iniciativy starých elit, které si byly vědomy dlouhodobé neudržitelnosti režimu (jako tomu bylo ve Španělsku), jiný průběh má přechod po zhroucení režimu a převzetí moci opozicí (jako tomu bylo v Československu). Neznamená to ovšem, že by zde byla absolutní determinace, že by předem mohl být určován výsledek. Ale je možné předpokládat určitá rizika a úskalí, včas zachytit určité tendence, které by mohly další demokratický vývoj ohrozit. A s tímto zřetelem také v posledních dvaceti letech probíhal srovnávací politologický výzkum, který sledoval úspěšné i neúspěšné přechody k demokracii s cílem postihnout základní tendence, které cestu k demokracii usnadňují, či naopak komplikují. A právě výsledky tohoto výzkumu, které by mohly přispět k osvětlení i pochopení současného vývoje u nás i v dalších zemích východní a střední Evropy, bych chtěla českému čtenáři zprostředkovat. Pro zahájení samotného procesu přechodu jsou důležité signály. Některé jsou „objektivní“, protože se z vývoje událostí dá předpokládat, že nastane nějaký konflikt uvnitř vládnoucího bloku. Jiné jsou „čistě pučistické“, založené 55 [pageend57]na pouhé „šeptandě", že se nějaký převrat chystá. Mezi objektivní signály je možné počítat úmrtí vůdce bez vyřešeného nástupnictví, hospodářskou krizi, masovou nespokojenost, zahraniční tlak na reformy. To vše může posílit proti- režimní aktivity, vytvořit a prohloubit trhliny v režimu, narušit jeho celistvost. Mnozí političtí aktéři si totiž v tomto okamžiku začnou uvědomovat vysokou pravděpodobnost změny, a nechtějí-li zmeškat příležitost a zbavit se perspektivy možných zisků v budoucnosti, musí zaktivizovat svou činnost. V případě vládnoucí elity to znamená, že se postupně začne utvářet reformní křídlo uvnitř režimu, a v případě opozice zesílí její aktivita a často také v této fázi dochází k prohloubení rozporů mezi jejími jednotlivými částmi, z nichž každá si chce vydobýt co největší „legitimitu" a nejvyšší zásluhy za svržení režimu. Jaké byly signály v Československu? Bezesporu prvním a nejvýznamnějším signálem bylo zahájení „perestrojky" v Sovětském svazu. Do té doby byly jakékoli liberalizační změny málo pravděpodobné (i když ne zcela vyloučené, jak ukazoval vývoj v Maďarsku). Předpokládal se tlak ze strany sovětského vedení na reformy i u nás; ten však byl na rozdíl od jiných historických situací minimální. Proklamování „perestrojky" (v lidovém jazyce krásně překládané jako prekabátenie, což nesporně dokazuje česko-slovenskou vzájemnost) a zároveň nemožnost a neschopnost cokoli podnikat, protože legitimita takřka celé vládnoucí garnitury byla založena na příjezdu sovětských tanků a popření jakýchkoli reformních pokusů z období Pražského jara, to vše stupňovalo schizofrenii vládnoucích elit. Signály z okolí se nesporně stupňovaly, vzpomeňme jen na vývoj v Maďarsku, Polsku a nakonec v bývalé NDR. Byly zde i signály „pučistického charakteru“, tj. sledování změn na významných postech a z toho odvíjené úvahy o rozporech uvnitř mocenského bloku. Takovým signálem byl odchod presidenta Husáka z funkce generálního tajemníka, odvolání Biíaka a na jaře roku 1989 se již objevovaly úvahy (i sázky), zda momentální hlavní ideolog Jan Fojtík vydrží do konce roku 1989. Aktivita opozice rostla a zejména dokázala mobilizovat část společnosti již od počátku roku 1989. A Palachúv týden naznačil, že i uvnitř mocenské garnitury se objevují rozpory v souvislosti s otázkou, jak reagovat na akce opozice. I když mnoho informací nebylo k dispozici, bylo zřejmé, že nakonec v lednu zvítězili zastánci tvrdé linie. Trhliny se v režimu objevují v okamžiku, kdy někteří příslušníci vládnoucího bloku začnou hledat podporu mimo hranice tohoto bloku. Naopak, pokud je režim tvrdě kontrolován a udržuje si kompaktnost, není možné žádné kompromisní řešení - takové režimy pak mohou skončit pouze na bitevním poli, a to vnější nebo občanskou válkou. Takže možnost určitého otevření nastává jen tehdy, kdy určité skupiny nebo jednotlivci z mocenského bloku se začnou ucházet o podporu mezi silami, které až do té doby autoritářský režim vylučoval z politiky. Většinou toto rozhodnutí je předznamenáváno rozdělením vládnoucích elit na zastánce tvrdé linie, kteří chtějí udržet reprodukci režimu pouze represivními akcemi, a na umírněné, kteří chtějí režim reformovat a případně uvažují o přechodu k pluralitní demokracii. V Československu bychom v této 56 [pageend58]souvislosti (i když nutné zjednodušeně) mohli hovořit o aktivitě Adamcově a akci Most, předlistopadovém jednání poradce předsedy vlády Oskara Krejčího s Michaelem Kocábem a Michalem Horáčkem, které sice nemělo bezprostřední výsledky, ale usnadnilo orientaci opozice na reformně orientované politiky, což nesporně přispělo k nekrvavému vyústění listopadových událostí. Ale je nutné si uvědomit i jiné souvislosti. Demonstrace 17. listopadu se konala pod záštitou režimního SSM (i když cílem zde bylo udržet pod kontrolou opoziční mládežnické iniciativy). A bezprostřední vývoj po 17. listopadu do značné míry ovlivnily i takové doposud loajální strany, jako byli lidovci či socialisté, kteří dali k dispozici tisk i prostory. Je možné uvažovat i o tom, nakolik se vědomí o neudržitelnosti daného stavu projevovalo i v mocenských strukturách režimu, jako byla Státní bezpečnost či armáda. Solidní informace doposud chybějí, i když leccos tuto tezi podporuje. Každopádně rozdvojení mocenských elit nakonec umožnilo, že u nás neproběhla rumunská varianta. Vycházím tedy z obecně uznávané teze, že zostřené napětí a konflikty uvnitř mocenského bloku nebo vládní koalice jsou naprosto nezbytným předpokladem k zahájení demokratizačního procesu, bez ohledu na to, zda je přechod k demokracii otevřen zevnitř (tj. z iniciativy vládnoucích elit) či zvenčí mocenského bloku (tj. aktivitou opozice). Ale samotný moment zlomu, jímž se změny otevírají, je nesmírně důležitý. Do bourání starého a výstavby nového vstupuje takřka neomezený počet sociálních a politických aktérů a jejich počínání v momentě zlomu předurčuje v mnohém výběr dalších cest do budoucna a jiné cesty uzavírá. Do značné míry rozhoduje o tom, zda otevřené procesy vyústí v demokracii, nebo naopak v jiné varianty autoritářských režimů. Někteří autoři jdou ve svých názorech ještě dále, když tvrdí, že samotný způsob přechodu předurčuje budoucí podobu společenského uspořádání. V průběhu osmdesátých let již mnozí autoři považovali za vhodné sestavit seznam či jakýsi obecný vzorec toho, jak končí staré režimy a jaká je pravděpodobnost demokratického vyústění přechodu. Zde bych se chtěla zmínit o asi nejčastěji uváděném nárysu alternativ, jak je vypracoval americký politolog Alfred Stepan ve své stati Cesty k redemokratizaci. Soustředil se na rozlišení cest z několika hledisek. Zejména je důležité, zda k demokratizaci dochází vlivem vnějšího zásahu (případy demokratizace po druhé světové válce), či v důsledku vnitřních sil. Další členění probíhá podle toho, zda demokratizace byla zahájena akcí elit autoritářského režimu, či aktivitou opozice. A nakonec přistupuje ke konkrétnímu rozlišování aktérů. Tyto cesty pak analyzuje zejména z hlediska důslednosti odstranění bývalého autoritářského režimu či přežívajících prvků autoritářství a z hlediska rizik ohrožujících přechod i perspektivy budoucí demokratické stability. Štěpánovo rozčlenění přechodů k demokracii podle toho, jakým způsobem byl přechod zahájen, je patrně ze všech navržených seznamů nejpodrobnější. Ovšem objevily se námitky, že pokud jsou tyto typy konfrontovány s konkrétními historickými událostmi a procesy, jen málokdy skutečné odpovídají. Strom života je zelený a většina přechodů spíše probíhá jako určitá směs Štěpánových 57 [pageend59]logických typů. I v případě Československa bychom asi váhali, do které skupiny či kategorie zařadit vývoj v listopadových dnech roku 1989. Zpočátku společnost vystoupila proti režimu bez toho, že by byla koordinována politickým vedením (zde Stepan upozorňuje na riziko, že výsledkem může být pouze palácový převrat, a nikoli změna režimu), ovšem v průběhu několika dní, po vzniku Občanského fóra a Veřejnosti proti násilí, by bylo spíše možné hovořit o tom, že přechod byl řízen opozicí na základě konsociačních dohod. Co vlastně označují tyto konsociační dohody? Především to, že opozice se sjednotí bez ohledu na „ideové rozdíly“ a vede jednání jako celek. Přičemž výsledky jednání, především zaměřené na budoucí pravidla hry v novém režimu, tj. např. i v souvislosti s vytvářením nové ústavy, nesmí poškodit životní zájmy žádné významnější politické, sociální, náboženské či etnické skupiny. Stepan sám považuje tuto cestu za velmi obtížně uskutečnitelnou. Do značné míry zde závisí výsledek na schopnosti vůdců uhájit svou autoritu natolik, aby se členové opozice dohodám podřídili. Stává se totiž poměrně často, že určitá část opozice, která upevnila své postavení, podlehne většinovému řešení a začne jednat bez ohledu na zájmy slabších skupin. V průběhu přechodu mohou také vznikat noví sociální a političtí aktéři, kteří nejsou do dohod začleňováni, a tudíž mohou pak působit destabilizačně. A také naopak mohou původní členové koalici opouštět. Riziko zde Stepan charakterizuje tak, že cesta ke konsociační demokracii může vést až ke vzniku konsociačního autoritářství, tj. takové situaci, kdy nová pravidla hry zvýhodňují jen určitou skupinu, která v momentě přechodu získala nejsilnější pozice. Aby nedošlo ke špatné interpretaci těchto tezí, znovu zdůrazněme, že konsociační dohody se nedotýkají otázek běžného zákonodárství, kde není možné vše rozhodovat dohodou, ale takových otázek, které jsou stěžejní pro vytváření nového systému, tj. pravidel hry, které by předem nediskvalifikovaly momentální menšinu. Na rozdíl od Alfreda Stepana mnozí autoři dali přednost jednoduššímu členění, a to odlišením dvou až tří způsobů, jimiž může být demokratizace otevřena a které skutečně poukazují k dosti odlišným perspektivám celého procesu, a především umožňují předpokládat určitá konkrétní rizika. Základním kritériem tohoto odlišení pak zůstává, zda je demokratizace otevřena zevnitř starého režimu a působením alespoň části oficiálních nedemokratických držitelů moci, nebo zda je otevřena zárodkem opozice mimo tento systém a od počátku rozvíjena jako naprosto odlišná alternativa. Největší počet konkrétních případů je možné přiřadit k typu přechodu zhroucením nebo kolapsem režimu. Přiřazují se sem Německo, Itálie a Japonsko po druhé světové válce, Řecko a Portugalsko v roce 1974 nebo Argentina v letech 1982-1983. Pro tento typ je charakteristické, že si představitelé bývalého autoritářského režimu stěží mohou uchovávat nějakou míru kontroly nad průběhem přechodu vzhledem k naprosté ztrátě legitimity a diskreditaci jako důsledku vojenské porážky zvnějšku nebo hluboké vnitřní krize. Tento typ vyznačují hluboké strukturní změny a zlom v rovině politické moci. Žádný z význačných představitelů elit není schopen si uchovat vlivnou politickou po58 [pageend60]zici v novém demokratickém režimu. I když přechod po kolapsu zahrnuje mnohem méně kontinuity než přechod dohodou, přece jenom je zde vyšší míra kontinuity než v případě, kdy je režim svržen revolucí. Podstatné totiž je, že zatímco přechod po kolapsu režimu většinou pouze nahrazuje staré elity novými, revoluce bývalé elity fakticky ničí. Další typ bývá nazýván přechod sebevyloučením nebo stáhnutím se. Jako příklady se uvádějí Peru po roce 1980, Bolívie 1979-1980, Uruguay 1982-1985 a určité charakteristiky tohoto typu lze sledovat např. v Polsku či Maďarsku. Podstatné je, že spíše než o kolapsu nebo zhroucení je vhodné hovořit o silné erozi autoritářských režimů, jejich malé vnitřní soudržnosti a legitimitě, nedostatku masové podpory nebo ztrátě prestiže vládnoucí strany. Autoritářská elita nebo vůdce se ovšem relativně včas rozhodnou odevzdat moc opozici a zahájí v tomto směru jednání, přičemž jejich vyjednávači pozice je velmi slabá. Autoritářské elity si mohou klást určité podmínky nebo rýsovat krajní rámec, kam až mohou přeměny dospět, poslední zbytky jejich kontroly nad procesem však mizí při prvních volbách. Při analýze historických příkladů těchto způsobů přechodu se ukázalo, že přechod k demokracii je zde mnohem dramatičtější a také úspěšnost přechodů z hlediska vytvoření stabilní demokratické společnosti procentuálně mnohem nižší, i když samozřejmě nikoli vyloučená. Hlavní rizika většina autorů vidí v tom, že opozice se náhle dostává k moci, aniž by měla předem připravený program, vysoká mobilizace mas a jejich nátlak vyvolávají nutnost radikálních změn, na které společnost nemusí být připravena. Prosazuje se tendence nejen odstavovat staré politické elity od moci, ale důrazně očišťovat celý státní aparát. V tomto případě hrozí riziko opětovného semknutí zastánců tvrdé linie a reformátorů a vytvoření relativně silné neloajální opozice, která nepřijme nově utvářená pravidla politické hry, ale bude působit opět mimo systém. V případě zemí, kde autoritářské režimy byly založeny především na vojenské moci, se zvyšuje nebezpečí nového vojenského převratu, zejména v období, kdy nejsou ještě dostatečně vymezeny institucionální rámce nové demokracie. V Latinské Americe se z toho vyvodilo jedno dnes již klasické poučení, které zná každý zkušený šachista: v první fázi hry není radno dávat garde královně. Je tím míněno, že nelze ohrožovat korporativní zájmy armády či bezpečnosti jako celku, u nás bychom asi řekli, že nelze aplikovat princip kolektivní viny. Pokud v této fázi přechodu dochází k postihu, musí se vždy jednat pouze o jednotlivce v souvislosti s prokázanými konkrétními trestnými činy. Jinak hrozí, že uvnitř těchto korporativních institucí dojde ke stmelení zastánců tvrdé linie a reformist s hrozbou vojenského puče. Není jistě nutné se obávat jen ozbrojených složek starého systému. Postačí významnější neloajální opozice, která je vytlačena mimo systém, a perspektiva demokracie se rychle stane přeludem. Další riziko vyplývá z toho, že jakmile se opozice dostane k moci, začíná se diferencovat a dělit. Nejde jen o rozdělení na levici, střed a pravic« -tendence k diferenciaci je přítomna vždy a v případě nástupu opozice k moci vždy spíše hrozí, že politické spektrum se jednostranně vychýlí jedním směrem (např. 59 [pageend61]v Portugalsku i výrazné pravicové strany nakonec o sobě určitou dobu tvrdily, že jejich cílem je socialismus). K diferenciaci dochází zejména v otázce stanovení nových pravidel hry, vytváření nových demokratických institucí a ústavy. Určitý pakt mezi členy opozice je velmi rychle porušen, k moci se dostávají radikální skupiny, které budují instituce se snahou využít momentální většiny a snižovat legitimitu nové vznikající opozice. Takováto vláda „jakobínů“ pak bezprostředně ohrožuje úspěšné dokončení přechodu, protože neustále omezuje možnost politické participace, a tudíž i vyvolává aktivitu mimo systém. Situaci může ohrožovat i představa, že je třeba radikálně se vyrovnat s minulostí, minulost vyoperovat jako nádor bez dalších následků. Nepochopení kontinuity minulosti, současnosti a budoucnosti vede pak leckdy k podcenění takových závažných faktorů, jako je stupeň vyspělosti a autonomie občanské společnosti (obzvláště v zemích, kde se prosazovaly totalitní prvky), úroveň politické kultury i samotný fakt, nakolik bylo samotné vytváření opozice ovlivněno charakterem předchozího režimu. Protikladem přechodu k demokracii po kolapsu autoritářských režimů je situace, kdy přechod zahajují elity starého režimu, které se po určitou dobu snaží udržet kontrolu nad procesem změn. Vládnoucí elity si ovšem tuto kontrolu nedokáží udržet trvale a průběh událostí si vynucuje stále větší ústupky a postupné již dynamiku změn začne ovlivňovat i opozice. Výjimkou jsou případy, kdy přechod nebyl dokončen, ať již díky tomu, že určité ústupky režimu v oblasti dodržování lidských a občanských práv mu pomohly obnovit legitimitu a další proces byl na delší či krátší dobu zastaven (Mexiko), či díky tomu, že k moci se dostali opět představitelé tvrdé linie (Řecko po povstání studentů 17. listopadu 1973). Při úvahách o přechodech k demokracii zaujímá privilegované místo takřka u všech autorů tzv. sjednaná demokratizace. Může být částečně charakterizována již na základě terminologického bohatství, které se v souvislosti s jejím studiem vytvořilo. Tak bývá také označována jako přechod transakcí, přechod paktem, dohodou či jako konsensuální demokratizace. Jedná se o relativně pokojnou cestu, která se snaží najít konsensus mezi všemi významnějšími politickými aktéry jak starého režimu, tak bývalé opozice. Privilegované místo optimální cesty jí bylo přiřčeno na základě výsledků historické prověrky přechodů považovaných za nejúspěšnější z hlediska dosaženého cíle - stabilní demokratické společnosti. Závěry, ke kterým autoři došli, se podstatně liší od pohledů a přístupů, které byly vypracovávány bezprostředně po druhé světové válce v souvislosti s defašizací a denacifikací a které preferovaly naprostý a radikální rozchod s minulostí. Jako jeden z prvních neváhal italský politolog Guiseppe Di Palma jednoznačně podpořit takovou koalici sil odstraňujících starý režim, která je složena z umírněných představitelů starého i nového. Neváhal prohlásit za jednoznačnou výhodu této koalice, že legitimuje jak opozici vůči bývalému režimu, tak i bývalé režimní skupiny, a nevyžaduje ani rozsáhlé postihy, ani vylučování jednotlivců nebo skupin ze systému. I pro všechny ostatní autory, kteří tuto linii úvah dále rozvíjeli, zůstávala cesta sjed60 [pageend62]naného přechodu optimální a ideální variantou, i když jim neunikalo, že jde zároveň o cestu v praxi nejobtížněji dosažitelnou a ohrožovanou četnými riziky v celém jejím průběhu. Francouzský politolog Guy Hermet popisuje modelovou situaci tímto způsobem: V politické rovině dochází ke koalici dvou rivalitních politických skupin, umírněných frakcí z obou táborů, tj. zastánců reforem, kteří dříve patřili do politické reprezentace autoritářského režimu, a umírněnou opozicí, kterou Hermet nazývá realistickými demokraty. Z celého politického spektra považuje za skutečné demokraty právě tuto umírněnou část opozice. Tito politikové si uvědomují, že politika revanše a ukvapených a nedozrálých reforem zažene ty, kteří jsou označeni za oponenty nového režimu, do kouta a sjednotí je proti demokracii. Na druhé straně nepřátelé demokracie se pak rekrutují fakticky také z obou původních táborů. Patří mezi ně zastánci tvrdého režimu, ale také ti, jež Tocqueville nazval „přehnanými demokraty“, demagogové a všemožní idealisté, kteří si neuvědomují rizika při vytváření nového režimu, který v sobě musí nést zátěž minulosti. I když tato cesta s sebou nese pomalejší odstraňování autoritářských rysů režimu (na rozdíl od situace po kolapsu), vytváří větší zábrany tomu, aby se autoritářství reprodukovalo ať v té či oné podobě. Je tomu zejména díky tomu, že do jednání o budoucích pravidlech hry jsou postupně začleňováni všichni významnější aktéři a nová pravidla jsou určována tak, aby nikdo nebyl ze hry vyloučen. To znamená, že nová opozice má možnost se vyvíjet uvnitř systému a není nucena existovat mimo systém, což je důležité pro formování jejího vztahu k demokracii. Je nepochybné, že k popisovanému ideálu sjednané demokratizace se z historicky dovršených, téměř dovršených, nebo alespoň zahájených procesů nejvíce blíží Španělsko se svým odstraňováním frankismu po roce 1975, a největší bohatství literatury se vztahuje právě ke „španělskému zázraku“. Také procesům v Brazílii v osmdesátých letech byl věnován úctyhodný počet studií. Méně pozornosti bylo dosud věnováno uruguayskému procesu v osmdesátých letech a z logických důvodů je dosud nejméně analyzován velmi pozoruhodný, ale dosud probíhající demokratizační proces v Chile. Z východoevropských a středoevropských zemí mělo k vývoji touto cestou bezpochyby nejpříznivější předpoklady Maďarsko, které zaznamenalo dlouhodobější období liberalizace a vytvořilo tak příznivější podmínky pro jednání starých elit s opozicí a postupnou změnu mocenských struktur, a Polsko (jednání u kulatého stolu); i přes náhlý kolaps bývalé moci byly zaznamenány některé konsensuální aspekty v Československu, zejména na počátku, v politice vlády národního porozumění. Český čtenář, zvyklý na apel na morálku v politice, si samozřejmě může položit otázku, nakolik se při této transformaci stanou zejména představitelé starých elit přesvědčenými demokraty. Mnoho autorů si tuto otázku také kladlo a došlo k závěru, že politikové jak starých elit, tak i nových radikálních skupin se tak říkajíc přes noc nestávají přesvědčenými demokraty. Většinou jsou fakticky k demokracii donuceni, protože nedemokratické chování by je vyřazovalo 61 [pageend63]ze hry. Skutečný vztah k demokracii získávají většinou až politikové druhé generace. Ale toto přechodné období je nesmírně důležité pro to, aby se demokracie jako princip či jako životní způsob ve společnosti prosadila. Tato cesta k demokracii prokázala svou historickou oprávněnost i v situacích, kdy země zároveň procházela ekonomickou krizí (např. Španělsko, Brazílie). Sjednávaný pakt totiž nezahrnoval pouze politické elity, tj. dohodu o pravidlech politické hry a o institucionálním rámci nové demokratické společnosti, ale také sociální skupiny (podnikatele, odbory), s nimiž byla sjednávána dohoda o pravidlech ekonomické a sociální politiky. Výsledky výzkumů přechodů k demokracii mohou být v mnohém inspirativní i pro vývoj v zemích střední a východní Evropy. Měly by být i určitým varováním v tom smyslu, že vyústění celého procesu nevede nutně k vytvoření demokracie a že promarnění historické šance může zablokovat vývoj na další desetiletí. Přitom největší díl odpovědnosti nesou političtí aktéři, kteří nakonec rozhodují o tom, zda cesta bude úspěšná, či nikoli. A jsou to právě oni, kteří by si měli být vědomi rizik, která je při transformaci společnosti očekávají. „Člověk zná sám sebe jen potud, pokud zná svět, který poznává jen v sobě a sebe jen v něm.44 „Musím říci, že i já sám věřím, že humanita jednou konečně zvítězí, jen se obávám, že v té době bude svět už jen jediným velkým špitálem a že člověk bude humánním ošetřovatelem člověka.44 J. W. Goethe 62 [pageend64]MYTHICKÉ POJETÍ SVĚTA * * Tento článek byl vypracován jako referát v rámci Dějin antické filosofie na filosofické fakultě University Karlovy v lednu 1992. Radek Chlup „Bez mythu však přichází každá kultura o svou zdravou a tvůrčí přírodní sílu: Teprve tehdy, je-li obzor obstoupen mythy, zaokrouhluje se celé kulturní hnutí v jed notu." Friedrich Nietzsche, Zrození tragédie Jakmile dnes začneme zkoumat všechny ty nejrozmanitější způsoby, kterými se lidé kdy pokoušeli vysvětlit onen tak tajemný a dnešnímu člověku již jen stěží přístupný fenomén, jakým je mythus, zjistíme, že se většina z nich dá přiřadit k jednomu ze dvou základních protikladných přístupů, které lze při chápání mythu aplikovat. První z nich, který je vlastní moderní době, a tedy asi i většině z nás, je charakterizován svým základním předpokladem, podle něhož je mythus výtvorem člověka. Škála názorů, které se vejdou do této skupiny, je neobyčejně široká: rozpíná se od primitivních materialistických snah označit mythus za holý nesmysl přes vytříbené filosofické teorie ukazující jej jako nedokonalé před-filosofické chápání světa až po pokusy vykládat ho jako sublimaci potlačených fantazií, jak jsme toho svědky ve Freudově psychoanalýze. Proti tomuto přístupu však stojí přístup jiný, který je podstatně původnější a který zastávám i já sám. Ten totiž tvrdí, že mythy mají charakter božího zjevení, že jsou výrazem skutečnosti, která je mocnější než my a k níž se jistým způsobem vztahují všechny přítomné události tohoto světa, a že tudíž nikoli člověk stvořil mythus, nýbrž mythus stvořil člověka. Představa, že by toto druhé pojetí mohl někdo zastávat ještě dnes, ve věku vědy, techniky a racionálního myšlení, připadne jistě modernímu člověku přinejmenším pochybná. Přesto jsem přesvědčen, že toto pojetí má své opodstatnění, což bych se chtěl na následujících stranách pokusit názorněji ukázat. K tomu, abych mohl dnešnímu ne-mythickému člověku přiblížit své pojetí mythu, je třeba se nejprve poněkud vzdálit z oblasti filosofie. Jako výchozí bod ke svým úvahám bych chtěl využít poznatky védy, která má k filosofii 63 [pageend65]v mnohém blízko, a v mnohém se podle mého názoru dnes dostala dokonce mnohem dál - totiž moderní psychologie. To, že se jisté směry současné psychologie dotýkají i problému mythu, není asi nikomu neznámé. Ve všeobecném povědomí je tento problém spojen zejména s legendární postavou moravsko- rakouského psychologa Sigmunda Freuda. Ačkoli Freud sám byl svým založením ještě pozitivistou 19. století, jeho objevy a teorie jsou pro rozvoj psychologie 20. století zcela klíčové - což lze, myslím, říci i o jeho novém pohledu na mythus. Freudovo pojetí mythu se stále ještě řadí k těm, jež jej chápou jako výtvor člověka; jeho revolučnost však spočívá v tom, že zde mythus poprvé ztrácí charakter intelektuálního výtvoru na způsob filosofie, že už není považován za primitivní chápání světa. Abychom si mohli toto pojetí mythu přiblížit, bude nejprve třeba se v několika větách zmínit o Freudově psychologii samé. Pro psychologii (a vlastně i filosofii) konce 19. století bylo charakteristické, že se ve svém zkoumání psychiky člověka zaměřovala výhradně na jeho smysly a vědomou mysl. Veškerá lidská psychika byla tak redukována na vědomi člověka, na jeho JÁ (lat. EGO). Již od poloviny 19. století se však začalo poukazovat na fakt, že lidská psychika má i svou nevědomou stránku, že je její součástí i cosi, čeho si nejsme přímo vědomi, ale co je přesto v naší duši přítomné a vyžaduje si příslušnou pozornost. Tuto nevědomou vrstvu psýchy - tzv. nevědomí - převzal do své psychoanalýzy i Freud. V jeho pojetí představovala jakýsi neviditelný kontejner, do kterého člověk odhazuje nepříjemné nebo nepotřebné zážitky, zkušenosti či pudy, které z nějakých důvodů vytlačil ze svého vědomí. Takovéto vytlačené vzpomínky svým přesunutím do nevědomí zdaleka nejsou zničeny, nýbrž ovlivňují naši psychiku nadále, teď již ovšem nevědomě. V těchto nevědomých vlivech vidí Freud základ většiny psychických problémů člověka, a cílem jeho psychoanalýzy je tudíž „vyčištění“ nevědomí, kterého je dosaženo prostým rozpomenutím se na kdysi potlačené zážitky a jejich následným vintegrováním do lidského vědomí. Pro nás je mimořádně důležitý zejména jeden aspekt vztahu vědomí k Freu- dovu nevědomí - totiž schopnost tzv. sublimace. Freud si poměrně záhy všiml, že obsahy nevědomí, tak jak k nim máme přístup například ve snech, se vyjadřují způsobem, který je nápadně podobný tomu, jímž se vyjadřovaly pradávné mythologie či klasická díla světového umění. To ho přivedlo k závěru, že člověk má schopnost ono značné množství potlačené energie (pro Freuda výhradně sexuální...), která se hromadí v nevědomí, jistým způsobem „subli- movat“, tj. využít ji nějakým jiným způsobem, namířit ji na nějaký jiný cíl, který už není totožný s původním potlačeným pudem, ale je s ním svým způsobem psychicky příbuzný. Takovýmto způsobem si pak Freud vysvětloval vznik umění, náboženských obrazů a pochopitelně i mythů. Tím dostává ovšem problém mythů pro Freuda zcela novou podobu - mythy už nemají nic společného s „božstvím“ ani s naivními konstrukcemi primitivního intelektu, nýbrž „odpovídají deformovaným pozůstatkům toužebných fantazií celých národů, staletým snům mladého lidstva“.1 Jako klasický příklad takovéhoto pojetí může posloužit na64 [pageend66]příklad psychoanalytický výklad mythu o Oidipovi, který byl pro Freuda zkrátka výrazem toho, že v sobě drtivá většina starých Řeků potlačovala svou sexuální touhu vůči svým matkám a s tím spojenou nenávist ke svým otcům... Psychoanalytické pojetí umění a mythu je dnes jisté již nepřijatelné, může nám však posloužit jako odrazový můstek k onomu druhému základnímu přístupu k mythu (mythus jakožto tvůrce člověka), jehož jsem zastáncem a který se naplno projevil v poznatcích jednoho z Freudových pokračovatelů, švýcarského psychologa Carla Gustava Junga. Jung zpočátku navázal na Freudovu teorii nevědomí, ale již po krátkém čase se jeho přístup začal od Freudova radikálně odlišovat. Problém spočíval v tom, že Freudovo nevědomí bylo výhradně osobního charakteru, byla to jakási prázdná nádoba (tabula rasa), která teprve v průběhu lidského života - zejména dětství - získávala postupné svůj obsah a začínala mít vliv na vývoj celé osobnosti. Jung existenci takovéhoto osobního nevědomí nikterak nepopíral, ale v průběhu své terapeutické praxe dospěl postupně k závěru, že je jen první vrstvou mnohem rozsáhlejší nevědomé psýchy, která na hlubších rovinách přesahuje naši individuální zkušenost, a nemůže tedy již být vysvětlena jako něco individuálně získaného, nýbrž je každému člověku dána a priori. Jung byl přesvědčen o tom, že toto tzv. kolektivní nevědomí představuje zcela samostatný a na naší vůli nezávislý neviditelný objektivní vnitřní svět, vůči němuž je člověk subjektem úplně stejné jako vůči viditelnému vnějšímu světu, který nás obklopuje. Za základní strukturální prvky nevědomí označil Jung archetypy. Ty pro něj představovaly jakési věčné a universální praprincipy či psychické prášily, které jsou ve své podstatě neměnné a vyskytují se v duši každého z nás. Asi nejlépe funkci archetypú vystihneme, označíme-li je za neviditelné, ale zcela reálné kořeny vědomí. Jungovy poznatky totiž zcela zřetelně poukazovaly na fakt, že lidské vědomí se nedá posuzovat samo o sobě, nýbrž jakoby vyrůstá z prapůvodní nevědomé psýchy lidstva. Jakékoli obsahy vědomí, myšlenky, způsoby chování apod., které můžeme na komkoli spatřit a které přímo pociťuje každý z nás, mají tak ve skutečnosti hlubší kořeny v nevědomí, z něhož čerpají všechnu životodárnou energii, již potřebují ke své existenci. Jung záhy poznal, že většinu jeho pacientů přivádí do jeho ordinace právě jejich moderní odtrženost od těchto nevědomých duchovních kořenů, a navazování kontaktu mezi vědomím a nevědomím se tak stalo prvotním posláním jeho hlubinné psychologie. Základním krokem, který musel Jung podstoupit, bylo alespoň přibližné zmapování světa kolektivního nevědomí. To pochopitelně nebylo nic snadného. Jungovy archetypy se jevily jako jakési věčné praformy, které sice tvoří prazáklad každého konkrétního psychického projevu, avšak samy jsou bez obsahu; nechávají se tedy rozeznat za různými svými projevy, ale jejich nejhlubší jádro je vždy nedosažitelné. Archetypy nemohly být uchopeny naším rozumem, konečně popsány či definovány; samy o sobě se ve vizích a snech Jungových pacientů vyjadřovaly výhradně prostřednictvím metaforických obrazů, které začal Jung shromažďovat a do nichž se pokoušel proniknout. Závěry těchto pokusů se do značné míry podobaly těm, které už předtím učinil Freud - Jung 65 [pageend67]zjistil, že způsob, jakým o sobě vypovídá kolektivní nevědomí, je takřka identický se způsobem, jakým o světě vypovídají náboženské texty, největší díla světového umění, a zejména pradávné mythy. To ho přirozeně vedlo k podobně radikálnímu obratu v chápání všech těchto plodů lidského ducha, jakého jsme byli svědky již u Freuda - ovšem se značně rozdílným výsledkem. Jung dospěl k závěru, že mythy ve skutečnosti vůbec nejsou výtvory archaického rozumu usnadňující primitivnímu člověku chápání jemu tak cizího a nepřátelského světa, nýbrž že jsou symbolickým vyjádřením zcela jiné, nehmotné a věčné reality kolektivní psýchy, představující nejhlubší kořeny naší vědomé existence. Důsledky takovéhoto objevu jsou, myslím, značné. Znamená to totiž, že všechny ty archaické obrazy, mythická vyprávění či náboženské symboly nejsou v žádném případě konstrukce lidského intelektu, nýbrž přirozená zjeveni nejhlubších vrstev lidské duše - oněch vrstev, z nichž jsme se kdysi vynořili i my sami. Jung sám toto své pojetí náboženství a mythu vyjadřuje takto: „V období osvícenství se o náboženství vytvořil názor, který vzhledem k všeobecnému rozšíření stojí za to, abychom se o něm zmínili, ačkoli je to typicky osvícenské nedorozumění. Podle tohoto názoru je náboženství něčím na způsob filosofického systému, vykonstruovaného hlavou. Kdosi si kdysi vymyslel boha a ostatní dogmata a pomocí této fantazie, mající charakter vyplněného přání, vodil lidstvo za nos. Tomu však odporuje psychologický fakt, že náboženské symboly se právě hlavou chápou jen velmi těžko. Jejich původ ostatně není vůbec v hlavě, ale někde jinde, snad v srdci, rozhodně však v hlubinné vrstvě psýchy, která se jen velmi málo podobá vědomí, jež představuje vždy jen povrchovou vrstvu. Proto také mají náboženské symboly vysloveně charakter zjevení a jsou zpravidla spontánními výtvory nevědomé lidské psýchy. Jsou vším, jen ne něčím vykonstruovaným; spíše lze říci, že vyrostly pozvolna v průběhu tisíciletí jako rostliny, jako přirozené zjevení duše lidstva. I dnes ještě můžeme pozorovat, jak spontánně vznikají pravé a správné náboženské symboly u jednotlivých lidí, u nichž vyrůstají z nevědomí jako cizokrajné květiny, a vědomí se nad nimi dostává do rozpaků a neví, co si s nimi počít. Lze celkem snadno ukázat, že tyto individuální symboly pocházejí po obsahové i formální stránce z téhož nevědomého ducha (nebo jakkoli to nazveme), v němž mají svůj původ velká náboženství lidstva. Zkušenost svědčí nesporně o tom, že náboženství není ničím vědomě vykonstruovaným, nýbrž vyvěrá z přirozeného života nevědomé duše a adekvátně ho vyjadřuje. To totiž vysvětluje universální rozšíření náboženství a obrovský dějinný vliv, jež mělo na lidstvo. Takový vliv by byl nepochopitelný, kdyby náboženské symboly nebyly přinejmenším psychologickými pravdami, majícími charakter přirozeného výtvoru nevědomí.“2 Pradávní bohové, démoni, mythičtí hrdinové či pohádkové postavy nejsou ani zdaleka lidským výmyslem. „Primitivní mentalita si své mythy nevymýšlí - ona je zakouší“, říká Jung.3 Mythické postavy jsou metaforická vyjádření zcela reálných a mocných sil, které existují v našem nitru nezávisle na nás a které nemohou být ignorovány, neboť představují onu prapůdu, z níž vyrůstá naše vědomá existence. Nezáleží na tom, jak tyto síly nazveme - bohové, archetypy, prášily, praprincipy, praobrazy...; podstatné je, že zde jsou a vy66 [pageend68]žadují si jistou pozornost - a to je i klíčový předpoklad pro to, abychom mohli pokračovat v našich úvahách. ★ * * Pokusme se nyní z hlediska hlubinné psychologie blíže prozkoumat funkci mythů. Je všeobecně uznávaným faktem, že vývoj k člověku je vývojem k vědomí. Tradiční představa tohoto vývoje je však taková, že se vědomí vyvinulo z ničeho, že před jeho vynořením žil zkrátka pračlověk v temnotě a nevědomosti. Jungovy empirické poznatky jasně ukazují, že tomu tak zdaleka není, že mimo poznatky obsažené v našem vědomí není jen prázdno a temno, nýbrž jakási jiná, „božská“ či „kosmická“ moudrost světa nevědomí. Vědomí se tedy nevyvíjí jen tak z ničeho, nýbrž vynořuje se ze všemocného nevědomí. Prvotní před-védomý člověk tak nežil v temnotě, jak si to často představujeme, nýbrž v jakémsi ráji archetypů, ve stavu jednoty se svým nevědomým „vševědoucím“ prazákladem. Vznik vědomí se svým způsobem rovná „vyhnáni z ráje“, totiž vydělení se z božské prajednoty nevědomí, získání samostatné schopnosti „poznání dobrého a zlého“ (tento fakt je ostatně vyjádřen prakticky ve všech známých mythologiích motivem „pádu“ člověka, jeho oddělení se od bohů, prvotního hříchu...). Vědomí tedy nevzniká samostatně, nýbrž podobá se spíše rostlině, která organicky vyrůstá z prapůdy nevědomí. To ovšem znamená, že je třeba, aby vědomí neztrácelo se svými nevědomými kořeny spojení, protože tím by se odřízlo od veškeré životní energie, která z těchto kořenů proudí. Z tohoto důvodu se člověk odpradávna snažil s všemocnou realitou svého nevědomí znovu navazovat kontakt, napojovat se na své božské kořeny, z nichž k nému proudil život a smysl. Jakým způsobem se toto znovu-navazování uskutečňuje, bude jistě snadno pochopitelné, pokud si uvědomíme, že výraz „znovu-navázání“ se do latiny často překládá jako „re-ligio“ - tedy oním slovem, ze kterého se vyvinula naše re-ligiozita, náboženství. Žádné náboženství není v jádru ničím jiným než právě takovýmto pokusem o re-ligio, o nové a nové navazování spojení mezi lidským a božským, mezi světem našeho vědomí a věčnou realitou našeho nevědomí, mezi viditelnou skutečností a jejím pravým neviditelným základem. Při tomto znovu-navázání hrají klíčovou roli právě mythy, neboť základním zprostředkovatelem mezi vědomím a „božským" světem nevědomí, jinak ležícím mimo dosah racionálního poznání či definování, jsou podle Junga symbolické praobrazy, které nejsou výplodem lidské fantazie, nýbrž jsou ar- chetypického charakteru, tj. představují objektivní, na nás nezávislé a svým způsobem živé produkty oné reality, která představuje nejhlubší prazáklad naší existence. Mythologie jsou důmyslné systémy těchto praobrazů, tak jak je v jejich božské síle archaický člověk zakoušel ze svého nitra. Udržování mythických praobrazů a jejich neustálé vztahování k obsahům lidského vědomí je pak pro tohoto člověka zcela klíčové - neboť jen jejich prostřednictvím zůstává vědomí ve spojení se svými kořeny. Sám Jung to vyjadřuje takto: 67 [pageend69]„Náboženské obřady, tj. neustálé opakování a rituální napodobování mythických událostí, slouží v posledním důsledku k tomu, aby přivedly obraz ... [toho či onoho] archetypu a všeho, co je s ním spojené, před zraky vědomé mysli, aby tak spojení s jejím prapůvodním stavem zůstalo neporušeno.“3 * * * Psychologická hodnota mythů jakožto zprostředkovatelů kontaktu mezi vědomou myslí a jejími nevědomými prakořeny je, myslím, neoddiskutovatelná. Já jsem ovšem studentem filosofie, a mým úkolem je tudíž podívat se na mythy zejména z tohoto hlediska, což může být ve světle uvedených poznatků hlubinné psychologie více než zajímavé. Tradiční přístup považuje často mythy za před-filosofické chápání světa, za naivní konstrukce primitivní mysli, pomocí nichž se člověk snažil vyrovnat s jemu tak cizím a nepřátelským okolním světem, který si ještě nedovedl vysvětlit „racionálně“. Takovéto vysvětlení je pro mne pochopitelně nepřijatelné, neboť jak zcela jasně ukazují Jungovy poznatky, mythy nejsou v žádném případě výtvory lidského intelektu. Toto pojetí ostatně neobstojí už při bližším pohledu na vztah archaického člověka ke svým mythům. Tak například známý polský antropolog Bronislav/ Malinowski, který měl sám možnost strávit delší dobu v přítomnosti živé mythologie na Trobriandských ostrovech a který se ve svých studiích pokusil podat maximálně objektivní obraz archaického pojetí světa, zcela odmítá myšlenku, že by mythy měly pro primitivního člověka etio- logický charakter - tj., že by byly pokusem o intelektuální výklad či nalézání příčin událostí každodenní reality. Pro jejich vyznavače podle něj vyjadřují naopak pouze přesně to, co vyprávějí - cosi, co se stalo na samém počátku, „za onoho času“ (in illo tempore), co je však přesto nějakým způsobem klíčové pro charakter současnosti. Pokud mythická vyprávění pomáhají jejich vypravěčům vyjasnit události jejich světa, pak tak nečiní udáváním jejich příčin (kauzálně), nýbrž vztažením těchto událostí k jakémusi prahorizontu, k onomu věčnému světu na počátku, z nějž vyrůstá naše přítomnost. Malinowski v této souvislosti hovoří o tom, že mythy zakládají svět primitivního člověka, používaje při tom německého slova „begründen11, které kromě „zakládat“ znamená zároveň i „odůvodňovat“ (viz 3). Pozoruhodným způsobem tuto myšlenku rozvádí Karl Kerényi, jeden z velkých znalců řecké mythologie tohoto století, když zdůrazňuje, že mythy nepoukazují na příčiny (ouúú) věcí, nýbrž na jejich počátky (úpyaí): „Mythologie zakládá. Neodpovídá tedy na otázku ,proč‘, nýbrž ,odkud’. Tento rozdíl se dá velice pěkně vyjádřit v řečtině. Mythologie vlastně neoznačuje .příčiny’, cďťia. Dělá to (je .etiologická’) pouze do té míry, do jaké, jak učí Aristoteles (Meta- fysika, A 2, 1013a), jsou tyto ařť/a áp/ař začátky či prvními principy. Pro první řecké filosofy byly těmito áp/aZ například voda, oheň nebo to, co nazývali ótfiEipov, bezmezné’. Ne tudíž pouhé .příčiny', nýbrž spíše prvotní substance nebo prvotní stavy, které nikdy nestárnou, nemohou být nikdy překonány a plodí vždy vše. Stejně se 68 [pageend70]to má s událostmi v mythologiích. Ty představují základ či podklad světa, neboť na nich vše spočívá. Jsou to áp/aí, k nimž sahá vše individuální a konkrétní, z nichž je vše stvořeno, zatímco ony zůstávají věčné, nevyčerpatelné a neporazitelné ve své bezčasové prvotnosti, v minulosti, která se ukazuje být nezničitelná pro svá věčně opakovaná znovuzrození.“ 3 Kerényi tedy spojuje mythy s arché, tj. s jedním ze základních pojmů, na kterých stálo rané řecké myšlení, a tím nám dává optimální předpoklad pro to, abychom se mythy mohli pokusit nazřít z hlediska filosofie. Umožňuje nám totiž spojit je s jednou ze základních otázek, o které podle mne v antické filosofii (a vlastně i celé filosofii vůbec) šlo - totiž s otázkou rozlišení toho, čím je každá věc tohoto světa pomíjivá, v dané chvíli specifická a konkrétní, a toho, čím se naopak tato věc podílí na čemsi prazákladním, podstatném a věčném, čím představuje jakési „pravé bytí“. Zcela klasickým způsobem se tento klíčový protiklad věčného a pomíjivého zračí například ve filosofii Platónově, kde jde, jak známo, o to, že každý jev (v Platónově terminologii fai- nomenon), tj. věc, jak se nám jeví na povrchu světa, ve své konkrétní, jedinečné a dějinné podobě, nachází svůj pravý význam v tom, v čem je zvláštním způsobem zároveň jakýmsi „noumenon“, tj. v čem v sobě odráží právě cosi věčného, neměnného, božského. Pravé poznání se tak podle Platóna nikdy netýká jen jevu, ale zároveň i toho, co se jím zjevuje. Není samozřejmě v této chvíli mým úkolem pouštět se do vlastního výkladu Platónovy či jiné filosofie. Přesto bych rád na takto nastíněný problém rozlišování prazákladního a pomíjivého navázal - a to právě v souvislosti s mythy. Ve zcela novém světle se totiž tento problém „věčného základu všeho pomíjivého" ukáže, jestliže se při jeho chápání necháme inspirovat poznatky hlubinné psychologie. Ta nám totiž ukazuje, že projevy lidského duševna, jakými jsou například určitý konkrétní druh chování či způsob myšlení, neexistují „samy o sobě", nýbrž že jsou to funkce celé lidské psychiky, a tedy vždy vyrůstají z hlubších kořenů kolektivní duše, které tak představují jakési universální apriorní praformy či praobrazy, jež jsou základem každého viditelného, konkrétního psychického jevu. To ovšem znamená, že se zde v poněkud specifičtější podobě vyskytuje obdobný základní protiklad, s jakým se setkáváme například u Platóna - totiž v podobě protikladu mezi psychickým jevem, kterým může být například onen určitý druh chování či myšlení, a jeho věčným praobrazem nebo archetypem, z něhož tento psychický jev vyrůstá. Český jungovský myslitel Rudolf Starý, který se tento vztah archetypu a jevu pokusil v jedné své přednášce demonstrovat na postavě řeckého boha (= archetypu) Herma, to formuluje takto: „Archetyp, jako prazákladní obraz (Urbild), je schopen nekonečných variant sebevyjádření (např. archetyp hrdiny, podvodníka, šaška apod. může nabývat doslova tisícero podob), přičemž jeho významové jádro zůstává v jistém smyslu totéž a nelze je nikdy s konečnou platností vystihnout. Proto chceme-li si osvětlit konkrétní psychický jev, musíme jej vztáhnout k příslušnému prapůvodnímu obrazu, na jehož 69 [pageend71]pozadí, jakoby v zrcadle, jej můžeme vlastně teprve nazřít v jeho plném významu. A naopak, chceme-li pochopit význam a smysl tradičních, často zdánlivé již odumřelých symbolických [= archetypických] obrazů, musíme se pokusit zahlédnout je v zrcadle konkrétního psychického jevu.“4 Jungovská psychologie nám tedy nabízí zcela nový pohled na vztah mezi jevem a jeho věčným prazákladem. Je evidentní, že v případě archetypu se nejedná jen o jakousi abstraktní obecnost, dodatečně odvozenou od viditelného fenoménu, nýbrž skutečně o věčnou, svým způsobem živou a na nás zcela nezávislou praformu, která přesahuje kategorie naší logiky, která není jasně a konečně definovatelná, ale ke které se přesto nějak vztahuje vše jedinečné a konkrétní kolem nás. Archetypy tak v tomto smyslu do značné míry odpovídají zhruba tomu, co Platón označoval jako ideje. Jung sám to názorně ukazuje na příkladu archetypu matky: „.Archetyp * není nic jiného než již v antice se vyskytující výraz, který je synonymem .ideje * v platónském slova smyslu. Jestliže je například v Corpus Hermeticum, které patří patrně do 3. století, Bůh označován jako w (X-piezvnov (pin (archetypické světlo), pak je tím vyjádřena myšlenka, že je to onen .praobraz *, který předchází a je nadřazen každému fenoménu .světla *. Kdybych byl filosof, pak bych, ve shodě se svými předpoklady, v tomto platónském argumentu pokračoval a řekl bych: Kdesi ,na nebesích * existuje jakýsi praobraz matky, který předchází a je nadřazen každému fenoménu mateřství (v širším slova smyslu). ** 5 Archetyp lze tedy považovat za jakési „psychické noumenon“, za onen božský pravzor, který je prazákladem každého konkrétního psychického jevu. Hlubinná psychologie nám však umožňuje zajít ještě dál. Jungovy terapeutické poznatky začaly totiž postupně poukazovat na fakt, že onen věčný archetypický vzor, který nalezl v hlubinách nevědomí, se nevztahuje jen k vnitřnímu duševnímu životu člověka, nýbrž že jej často i přesahuje, že „realita bývá téměř tak archetypické jako lidská fantazie“? Jakkoli se Jung snažil vyhýbat nepodloženým spekulacím, ke konci svého života se mu již jevilo jako zcela evidentní, že při pohledu do vnějšího objektivního světa lze analogicky pod jeho povrchem objevit tentýž vzor, jaký se rýsuje za lidskou psychikou, že ony pomyslné „kořeny skutečnosti“ jsou na každé úrovni stejné, a že tedy nejen lidské vědomí, ale i realita vnějšího světa má v podstatě archetypický charakter. Přijetí této myšlenky samozřejmě znamená radikální změnu našeho pohledu na svět. Takovéto pojetí skutečnosti totiž předpokládá, že věci se kolem nás nestávají „jen tak“, že i ony ve svou fenomenální jedinečnost svým způsobem vyrůstají z jakýchsi hlubších „noumenálních“ kořenů, které jsou trvalé a universální. Každý fenomén, tak jak se nám jeví na povrchu tohoto světa, je možno vztáhnout k jakémusi jeho věčnému praobrazu (arcňé-typu), k onomu základu (Begründung, arché), z něhož vyrůstá, a teprve na jeho pozadí získává svůj smysl. To pochopitelně zároveň staví do zcela jiného světla i problém mythu. Jungovy poznatky poukazují jednoznačně na fakt, že archetypy mají mythický cha70 [pageend72]rakter, že mythologie nejsou v jádru ničím jiným než geniálně upředenými sítěmi archetypických praobrazů, tak jak se archaickému člověku zjevovaly z jeho nitra. Jestliže tedy přijmeme onu spekulativní myšlenku, že realita vnějšího světa má archetypický charakter, pak to neznamená nic menšího, než že tento svět svým způsobem „vyrůstá z mythů11. Odvažuji se zkrátka tvrdit, že opravdový výraz všeho toho věčného a prazákladního, na čem spočívá tento svět, nelze hledat v učebnicích filosofie, nýbrž tam, kde by se toho moderní člověk asi sotva kdy nadál - v archetypických obrazech mythů, náboženských textů, pohádek či klenotů světového umění. Jsem z hloubi duše přesvědčen, že realita našeho každodenního života nestojí na abstraktních filosofických pojmech, nýbrž na čarodějnicích, bozích, mořských obludách, rusalkách či bájných hrdinech - jinými slovy, na všech těch archetypických postavách, které nejsou našimi výtvory, nýbrž které představují věčně živé praobrazy, vyvěrající z nejhlubších kořenů skutečnosti. Domnívám se - a empirické poznatky moderní archetypové psychologie to do značné míry potvrzují - že za každou událostí na úrovni světa jevů se dá nalézt nějaký hlubší, věčně živý archetypický vzor či praobraz, na jehož pozadí se tato událost odehrává. Pokud se pak takovouto událost pokusíme nazřít na pozadí jí odpovídající mythické situace, pak jí tím dodáme nový smysl, umožní nám to zahlédnout ji ve zcela jiných souvislostech a tím zachytit její pravý význam. Tímto způsobem mythy v pravém slova smyslu zakládají a odůvodňují (begründen) vše individuální a pomíjivé. * * * Představa, že by kdokoli mohl něco tak všedního, nepoetického a reálného, jako je třeba každodenní lidský život, spojovat s fantastickou realitou mythů, připadne modernímu člověku jistě absurdní. Já sám pochopitelně nejsem demagog a nikoho v žádném případě nenutím, aby tuto mou čistě spekulativní myšlenku přijímal. Přesto se domnívám, že nemusí být zdaleka tak nesmyslná, jak se na první pohled jeví. Ve zcela jiném světle se například celý problém ukáže, pokud se pokusíme blíže prozkoumat způsob, jakým se na mythy díval archaický člověk, který je ctil a vyznával. První výrazný rys archaického chování, který zaujme moderního pozorovatele, je totiž právě nápadná snaha primitiva spojovat zvláštním způsobem svůj každodenní život s realitou svých mythů, která je pro něj mnohdy důležitější než jeho viditelné fyzické okolí. Příklady takovéhoto jednání jsou v etnologických studiích více než četné. Rumunský etnolog Mircea Eliade, který je pokládán za jednoho z největších odborníků v oblasti srovnávací religionistiky tohoto století, například uvádí, že objekty či události vnějšího světa nemají pro archaického člověka prakticky žádnou samostatnou hodnotu. Svou hodnotu získávají - a tím se teprve stávají skutečné, jsou „nasyceny bytím11 - až tehdy, pokud jsou vztaženy k jakési vyšší transcendentní realitě, která „přesahuje všechny hranice“ a která nenachází své vyjádření nikde jinde než v mythických vyprávěních. Tento přístup jde až tak daleko, že se podle Eliadeho archaický člověk vlastně neodvažuje 71 [pageend73]dělat cokoli, co by nějakým způsobem nedokázal s archetypickými situacemi svých mythů spojit. Tento člověk tak „nezná žádné jednání, které by nebylo ustanoveno a předžito někým jiným, někým, kdo nebyl člověkem. To, co dělá, bylo již uděláno... Jakýkoli jeho čin získává smysl a opravdovost pouze do té míry, do jaké opakuje nějaké prapůvodní jednání.“7 (zvýraznil Eliade) Archaický člověk se evidentně nesnaží o nic jiného než o to, co jsem načrtl výše - o vztažení každodenního života k věčné realitě mythu. Jsem si pochopitelně vědom toho, že většině mých současníků se takovéto mythické pojetí světa jeví zcela nepřijatelné. Moderní (či snad post-moderní?) člověk si zakládá na své „svobodě", která pro něj znamená, že si může dělat, kdy chce, co chce a jak chce, aniž by přitom byl čímkoli omezován. Představa, že by to, co dělá, „bylo už kdysi uděláno“, tj. že by každé jednání mělo svůj prazáklad v neměnných praobrazech mythu, by mu připadala absurdní; viděl by ji jako ztrátu jakékoli aktivity, zdála by se mu pasivní a nudná. Netřeba snad zdůrazňovat, že opak je pravdou. Mythické pojetí světa zdaleka nespočívá v tom, že by člověk rezignoval na jakoukoli tvůrčí činnost a vývoj a monotónně opakoval to, co už bylo jednou vykonané. Jedná se spíše o to, že člověk nechápe vývoj světa jako cosi svévolného a náhodného, nýbrž že předpokládá za vším jakýsi věčný vzor, který se na rovině světa fenoménů může manifestovat nejrúznějším způsobem, avšak ve své podstatě zůstává věčný a neměnný. Tento božský „vzor věčné přirozenosti“ (Platón) je ovšem bez konkrétního obsahu; jaký obsah mu kdo dá, tj. jakým způsobem tento věčný vzor na úrovni svého života uskuteční, je základním právem, či dokonce povinností člověka samého. V tomto smyslu je pro mne svět vskutku oním antickým „věčným opakováním téhož“-, vše, včetně samotného fenoménu vývoje, se dá podle mne vztáhnout k jakýmsi věčným archetypickým kořenům, které jsou neměnné. Sám Goethe, který kromě toho, že byl velkým básníkem a myslitelem, byl i významným přírodovědcem, poukazoval na to, že vše, počínaje mineralogickým vzorkem a konče člověkem, vykazuje jistý stupeň universality, že vše se v jistém smyslu opakuje, nic se neděje jen jednou. * * * Asi málokdo si dnes dovede představit, jakým způsobem by se mythy daly uvádět do souvislosti s každodenní všední skutečností; domnívám se proto, že bude vhodné podívat se na tento problém trochu konkrétněji. Jako ideální materiál se nabízí již zmíněná přednáška R. Starého, která se pokouší podat názornou ukázku nalézání takovýchto mythických souvislostí na postavě řeckého boha Herma. Jak jsem již nastínil, řecké bohy zdaleka nemusíme chápat jako nějaké vyšší bytosti, trávící svůj čas na vrcholu Olympu, ale můžeme v nich vidět spíše věčné archetypické obrazy či postavy, které tvoří jakési věčné praformy, zakládající všechny ty konkrétní a jedinečné jevy, jež jsou s nimi nějakým způsobem příbuzné. Postavu boha Herma si tedy lze představit jako jeden prazákladní archetypický kořen, z něhož vyrůstají a čerpají svou 72 [pageend74]sílu všechny ty konkrétní aspekty světa, které jsou s tímto praobrazem spojovány. Na rovině psychické, jíž se budeme v našem výkladu držet, pak tento bůh může představovat například jakýsi universální zdroj mocné instinktivní životní energie, proudící z kolektivních vrstev naší psýchy a prosazující se určitým způsobem v našem vědomém jednání, které tak získává hermovský charakter. Abychom tedy byli schopni zahlédnout přítomnost boha Herma v naší každodenní realitě, je třeba si uvědomit, které její aspekty se k tomuto pra- obrazu vztahují, a pokusit se pak za nimi objevit Hermovu přítomnost. Výstižně to ostatně vyjadřuje R. Starý: „Zkoumáme-li antickou mythologii, v našem případě mythickou postavu boha Herma-Mercuria, podaří se nám proniknout do jejího stále živého psychologického významu jen tehdy, jestliže v jeho praobraze objevíme jakoby v zrcadle příbuzné jevy, vztahující se k tomuto archetypu - a naopak. Jde především o takové protichůdné jevy, jako je krádež, obchodování, cestování, průvodcovství, podvod a klam, potměšilost, únikovost atd. Díky těmto zrcadlícím souvislostem nabývají tyto běžné jevy hlubšího významu (svým způsobem se sakralizují), přičemž mythus se ukazuje jako něco stále živého a přinejmenším psychologicky trvale hodnotného (mythus se aktualizuje, svým způsobem profanuje).“4 Řecké pojetí „božství“ může na první pohled modernímu člověku, v němž ještě doznívá duch křesťanské výchovy, připadat značně neobvyklé. Pojem božského je pro nás většinou spojen s představou vrcholné dokonalosti a asi sotva si kdokoli z nás dovede představit, že by byly „božskými“ i takové vysloveně negativní činnosti, jako je podvod, krádež či lež. Navíc nás bůh Hermes - stejně jako většina ostatních mythických bohů a hrdinů - patrně překvapí svou nápadnou dvojakostí; na první pohled je jen těžko pochopitelné, jaká souvislost by mohla být například mezi obchodem, krádeží, vybranou mluvou, lží apod. Trochu jinak se nám ovšem celá věc může jevit, pokud se pokusíme pohlédnout na vlastnosti připisované Hermovi jako na jeden celek. Při důkladnějším prozkoumání se totiž začíná ukazovat, že mají všechny cosi společného, že se za nimi skrývá jakási „esence božství hermovského typu“, jakýsi specifický „hermovský eidos“, který sám o sobě představuje pouze jakousi prázdnou praformu, jíž schází konkrétní obsah, ale která je přesto zvláštním způsobem společná všem těm specifickým projevům (lež, obchod, krádež, výřečnost...), jimiž se manifestuje na rovině našeho světa. Pěkně je to vidět například na „ryzím“ protikladu obchodu a krádeže. Ačkoli se zpočátku tyto činností mohou zdát zcela neslučitelné, při bližším pohledu je zjevné, že mají dost společného, že - jakkoli znepokojivě to našim uším zní - každý obchod je i v nejlepším případě jen víceméně legalizovanou krádeží, že podstata zlodějství a obchodování je tatáž. Vtip spočívá v tom, že onen archetypický praprincip, který Řekové znázorňovali metaforickou postavou boha Herma, je ve skutečnosti síla, která je morálně indiferentní, která ve své nejhlubší podstatě představuje jen jeden archetypický aspekt světa, aniž by mu však dávala jakýkoli konkrétní tvar či morální hodnotu. Tato vlastní aktua73 [pageend75]lizace ve světě jevů už je nezastupitelným úkolem člověka samotného, je na něm, aby se rozhodl, jakým způsobem hodlá ten či onen archetypický aspekt světa uskutečnit. V oblasti náležející bohu Hermovi to znamená například to, že si můžeme vybrat, zda chceme patřičný hermovský aspekt reality realizovat podporováním obchodu, nebo zlodějství. Jakkoli zvláštně může toto vše znít, stačí jen spojit tyto úvahy s každodenní realitou, aby se tak na pozadí kontrastu věčného a pomíjivého začal rýsovat jejich pravý smysl. Nejlepší příklad je nasnadě - je jím posledních padesát let historie naší republiky. Česká národní povaha vždy projevovala nápadné hermovské sklony, a není tudíž divu, že zde podnikání a obchody (typické hermovské aktivity) jen kvetly. Úžasná změna nastala až s nástupem komunismu. Ten vlastně nepřišel na nic jiného než na to, co už jsem naznačoval výše - totiž na fakt, že každý druh obchodu a dravého podnikání je v jistém smyslu zlegalizovaným a lidské civilizaci přizpůsobeným „zlodějstvím“, že nutně obsahuje zisk (vykořisťování zákazníka...) či podnikatelskou mazanost (podvádění zákazníka...), a že je tudíž záhodno ho pro jeho „amorálnost“ zcela odstranit a učinit tak svět krásným a spravedlivým... Potíž je v tom, že něco takového zkrátka nejde; všechny aktivity obchodního charakteru jsou v jádru jen způsobem, jakým se člověk vyrovnává s vrozeným archetypem hermovství, a jestliže tedy tomuto „Hermovi v nás“ upřeme možnost se tímto způsobem aktualizovat, pak si najde ke své manifestaci nějakou jinou cestu, vnutí se nám odkudsi „zezadu“. V případě nástupu komunismu bylo toto „vnucení se“ přímo ukázkově viditelné - Hermès nám ukázal svou zlodějskou tvář. Jak to v praxi vypadalo, víme asi všichni - tam, kde se předtím uplatňovala „legální krádež“ ve formě poctivého zisku, nastoupila krádež skutečná, podvody a úplatky - tedy všechny ony negativnější aspekty světa, které rovněž patří pod vládu hermovského praprincipu. Komunismus si troufal odstranit Herma ze světa - a výsledek musel být nutně právě opačný: Hermès odstranil ze světa komunismus, který se pod tíhou hermovských krádeží, podvodů a lží zkrátka zhroutil... Následky jsou zcela pochopitelné a můžeme je bez větších obtíží dnes spatřit na každém kroku: bývalí zloději a podvodníci hbitě „převlékli kabáty“ a stávají se z nich úspěšní podnikatelé a obchodníci. Malý český člověk se pochopitelně cítí takovouto změnou dotčen, zdá se mu nečestné, aby ten, kdo si v minulých letech nakradl, mohl nyní své peníze vhodně investovat a dát se na podnikání. Nám, kdo věříme v moc řeckých bohů, připadá naopak tento obrat zcela pochopitelný, a dokonce nanejvýše žádoucí. Co se vlastně děje, je na pozadí praobrazu boha Herma zcela evidentní: český člověk, jehož povaha vykazuje značně hermovské rysy, dostal možnost své hermovství svobodným způsobem rozvíjet, a může se tedy ze zloděje konečně změnit na obchodníka - což je jistě žádoucí. Pokud bychom těmto lidem v podnikání „z morálních důvodů“ zabraňovali, pak by se z nich zkrátka opět stali zloději - neboť svého vnitřního Herma se zbavit nemohou. 74 [pageend76]★ * * Jsem si vědom toho, jak nezvykle asi na dnešního člověka působí takový pohled na skutečnost, jaký jsem se zde pokusil nastínit. Mythické vidění skutečnosti je zcela odlišné od toho, na jaké jsme zvyklí, a nelze ho samozřejmě zaměňovat za objektivní výklad světa, s jakým se setkáváme například v moderní vědě. Nejedná se zde o žádné kauzální odvozování reality od mythických praobrazů, jak by se mohlo mylně zdát. Mythy neudávají příčiny, nýbrž souvislosti. Neodůvodňují věci tak, že by nám je pomáhaly objektivně pochopit, nýbrž tím, že je vztahují k jinému, prazákladnímu horizontu, na jehož pozadí pak vše nabývá svého významu a smyslu. Mythický svět se tak radikálně odlišuje od světa novověkého. Nemá nic společného s oním osvícenským „objektivním" neživým mechanismem, obklopeným prázdnotou, nýbrž představuje jakousi theofanii, boží zjevení. A jen tím, že každá věc či událost tohoto světa může být vztažena k čemusi, co je věčné, božské a prapůvodní, dostává se do lidského života to, co mu moderní mechanistický racionalismus odebral: smysl. Výstižným způsobem to ostatně ve svém Zrození tragédie nevyjádřil nikdo menší než Friedrich Nietzsche: „... Řekové byli nuceni vše, co prožívali, ihned spojovati se svými mythy, ba jen tímto spojováním to chápali, takže se jim i nejbližší přítomnost ihned jevila sub specie aeterni, a tedy jaksi povznesena nad čas. Do tohoto pak proudu, jemuž nevládl čas, nořil se stejné stát jako uméní, neboť tam bylo přáno odpočinout si od břemene a hltavosti okamžiku. A jen potud má národ - a ostatně i člověk - vnitřní hodnotu, pokud na své prožitky může vtisknout pečeť věčnosti: neboť teprve pak se mu dostává jakéhosi odsvětštění, teprve tak ukazuje své podvědomé vnitřní přesvědčení o relativnosti času a o pravém, tj. metafyzickém významu života."8 * * * Tato stať je psána v rámci zkoumání dějin antické filosofie, jejích počátků a zrodu. Tyto počátky jsou nevyhnutelně spojeny s mythem a otázka, která se na závěr nabízí, je, myslím, zřejmá: jaké je tedy vlastně postavení mythu vůči filosofii, jež je ve znamení logu? Tradiční přístup zodpovídá tuto otázku vcelku jasně: mythus je zde před- -filosofickým chápáním světa, které je nástupem filosofie definitivně překonáno. Hovoří se o vývoji myšlení od mythu k logu, od naivního předracionálního chápání světa, jež je pouhou domněnkou, k chápání racionálnímu, jež je teprve oním pravým věděním. Mythus bývá chápán jako únik z přítomného světa, jejž si člověk ještě nedokáže racionálně vysvětlit a s nímž se nedokáže vypořádat, do vzdáleného světa vymyšlených bohů a hrdinů, kteří vyřeší všechny životní otázky za něj, a zbavují jej tak možnosti odpovědět si na ně „doopravdy", tj. svým vlastním rozumem. Zcela jinak vypadá problém mythu z mého hlediska. Jak ukazuje Jungova 75 [pageend77]hlubinná psychologie, mythus zdaleka není jen útěkem do vymyšlené minulosti; je to cosi stále živého, cosi, co sahá až k samému základu tohoto svéta, co je stále aktuální a přítomné a s čím je třeba se vyrovnat. Mythus představuje ony věčné duchovní kořeny, z nichž vyrůstá vše hmatatelné a pomíjivé. Pokud se rozhodneme skutečnost odříznout od těchto jejích kořenů, pak ji tím odřízneme od zdroje její životní síly, vytrhneme ji z půdy, z níž vyrůstá. Důsledky jsou, myslím, již teď zjevné: svět se stává vykořeněným, ztrácí se z něj smysl a souvislosti, stává se prázdným a pustým. Nechci nikterak zavrhovat racionální - ať už vědecké či filosofické - zkoumání světa. Domnívám se však, že je jen jedním aspektem skutečného poznání - a to zdaleka ne tím nejdůležitějším. Uchopení světa logickými pojmy našeho myšlení je sice důmyslným a užitečným nástrojem, ale k proniknutí k samým kořenům skutečnosti podle mne nestačí. Tyto kořeny překračují možnosti naší logiky, jsou svým způsobem „meta-racionální“, nedají se vměstnat do jakéhokoli průzračného logického systému - pokud se o to pokusíme, pak budou zkrátka vždy někde „přečnívat“, budou se nám jevit vnitřně inkonzistentní a nesmyslné. Přesto jsem přesvědčen, že existuje způsob, jak k těmto, jakékoli racionalitě se vymykajícím prakořenúm skutečnosti proniknout: zprostředkovatelem mezi námi a nimi však v tomto případě nemůže být logický pojem, nýbrž metafora. Racionální pojmy jsou užitečným nástrojem - ale jsou pouhým nástrojem, a jsou tudíž, stejně jako všechny nástroje, pouhými neživými objekty, které samy o sobě nic neznamenají. Metaforické praobrazy naopak jsou čímsi živým', Jung ukázal dostatečné jasně, že tyto praobrazy (Urbilder, primordial images) jsou jazykem, jímž mluví duše sama, že se v nich skrývá božská síla a energie, že žijí svým vlastním životem bez ohledu na to, zda je přijímáme či nikoli. Krok, který nyní navrhuji, je jistě radikální a pro většinu z nás zatím asi nepřijatelný - přesto podle mého názoru nezbytně nutný: jsem přesvědčen, že pojmové formální myšlení samo o sobě nemá smysl, že racionalita musí vždy vyrůstat z nějakého hlubšího základu, který je mimo-racionální. Tímto základem jsou obrazy a symboly mythu, které jediné jsou schopné obsáhnout onu protikladnou rozmanitost samých kořenů bytí, jež se nikdy nevejde do žádného logického pojmu - to proto, že tyto mythické praobrazy nejsou, jako logické pojmy, naším výtvorem, nýbrž my jsme jejich výtvory. Každé racionální poznání tak může být plodné jen na základě spolupráce s těmito obrazy, jakmile se touží osamostatnit a zavrhnout cokoli, co ho přesahuje, pak se automaticky stává prázdným a neplodným. Brilantně tento fakt vyjadřuje v jedné své přednášce věnované mythům český filosof Zdeněk Neubauer: „Schopnost racionálního výkladu, která vyústila ve vědu, je veliký dar. Je to však dar navíc, dar nový. Je spojen s velkým pokušením. Vědění založené na racionálním poznání má sklon zapomínat, že je samo vztahem, ölovék sahá po ovoci poznání jako po něčem, co lze odtrhnout od svého zdroje, co si lze přivlastnit. Racionální 76 [pageend78]poznání zavrhlo mythickou zkušenost a zaujalo její místo, protože ji považuje za nedokonalý předstupeň. Véda zapomněla, že je zvláštním jednostranným a druhotným vztahem, že jejím předmětem je pouze svět, nikoli sama skutečnost... Mimo daný mythologický kontext ztrácí svět smysl: je sice poznatelný, avšak nepochopitelný. Vědecké vědění se chápe pouze určitého řezu napříč kosmickým příběhem, jednoho z nesčetných průmětů spletitého a větvitého přediva jeho dějů, událostí a episod. Každý vědecký výklad je v tomto ohledu pouhým stínem, abstraktním schématem, vytrženým ze souvislostí. Zdá se přehledný, nemá však hlavu ani patu a se skutečností naší existence nemá téměř nic společného. A také se do něj žádný svět natrvalo nevměstná: proto se vědecké výklady střídají v stále rychlejším sledu. A každý výklad chce být definitivním, jedině správným vzorem (paradigmatem) pro veškeré vědění. To proto, že nechápe svůj předmět jako součást kosmogonického dramatu, nýbrž jako hotovou danost.“9 Východisko z naší vykořeněnosti je podle mne jen jediné - nový pokus o navázání vztahu mezi logem a mythem. Zdůrazňuji, že se mi jedná o navázání vztahu (re-ligio), nikoli o opětné pohlcení jednoho druhým. To by vedlo ke stejné jednostrannosti, v jaké se nacházíme nyní - pouze v opačném směru. Logos podle mého názoru nebyl lidstvu dán proto, aby překonal mythus, nýbrž aby ho doplnil. Odpovídající paralelu vztahu mezi mythem a logem lze ostatně najít i v Jungově hlubinné psychologii - totiž ve vztahu mezi vědomím, jehož jazykem je logos, a transcendentní realitou kolektivního nevědomí, která se vyjadřuje metaforickými praobrazy mythu. Popírat logos by znamenalo popírat vědomí - a tedy celou lidskou existenci, neboť člověk se od ostatní přírody odlišuje právě svým vysoce vyvinutým vědomím. Stejně tak ovšem nelze popírat onen opačný, mimo-vědomý, mythický pól. Podobně totiž, jako vědomí není jen nezávislým světlým bodem uprostřed temnoty, ale podobá se mnohem více rostlině, která organicky vyrůstá z věčné půdy nevědomí, ani logos nemůže existovat sám o sobě, nýbrž jen vyrůstat z jakýchsi hlubších kořenů - a těmi není nic jiného než mythus. Pokud popřeme platnost mythu, odřízneme tak logos od jeho kořenů a nastane to, co se přihodí každé jiné vykořeněné rostlině - logos zvadne. Z tohoto hlediska je zjevné, že klasické pojetí filosofie jako překonání mythu logem je pro mne nepřijatelné. Popření mythu znamená popření svých vlastních kořenů - a tím i sebe sama. Paradoxní na tom je, že ony mythické praobrazy, z nichž svět povstal, se ani popřít nedají - pokud se o to kdokoli pokusí, pak se mu tyto zkrátka „vnutí“, jak jsem se to snažil ukázat na příkladu praobrazu boha Herma. V případě jednostranné prázdné racionality a pozitivismu může tímto „vnucením se“ být například ničivý výbuch iracionality v tom nejhorším slova smyslu - nikoli už jen v podobě „meta-racionality“, nýbrž ve formě prostého nesmyslu. O tom, že tyto úvahy nejsou jen planými báchorkami svědčí pouhý pohled na uplynulé „století racionality“, které nám přineslo i jedny z největších kolektivních iracionalit dějin celého lidstva - fašismus a komunismus (zdegenerované mythický základ těchto hnutí je, myslím, při bližším pohledu - zejména v případě německého nacismu - jasně viditelný). 77 [pageend79]ODKAZY: 1 S. Freud, Básník a lidská fantazie, v: O člověku a kultuře, Odeon 1990. 2 C. G. Jung, Duše a smrt, publikováno v časopise PROSTOR 13, 1990. 3 C. G. Jung, K. Kerényi, Essays on a science of mythology, Princeton university press 1971. 4 R. Starý, Hermès jako novopohanské božstvo, napsáno v roce 1983, nepublikováno. 5 C. G. Jung, Über den Begriff des Archetypus, in: Die psychologischen Aspekte des Mutter Archetypus, Grundwerk Band 2, Walter 1990. 6 C. G. Jung, Collected Works 14, paragraph 103. 7 M. Eliade, Kosmos und Geschichte (Der Mythos der ewigen Wiederkehr), Rowolth 1966. 8 F. Nietzsche, Zrození tragédie, AI. Srdce 1923. 9 Z. Neubauer, Mythus, přednáška publikovaná v časopise PROSTOR 15, 1991. „Fakt z našeho života neplatí, pokud je pravdivý, nýbrž pokud má nějaký význam.“ „Cožpak jsem se dožil osmdesáti jenom proto, abych si myslel pořád totéž? Já naopak usiluji o to, abych si denně myslel něco jiného, nového, abych se nestal nudným. Člověk se musí ustavičně měnit, obnovovat, omlazovat, aby neustrnul.“ J. W. Goethe 78 [pageend80]SPORTOVNÍ UTKÁNÍ JAKO „ORBIS PICTUS“ (K psychologické fenomenologii sportu) Rudolf Starý Vyjdeme-li z předpokladu, že goethovsky pojatý „urfenomén“ a jungovský ar- chetyp jsou obdobou ideje nikoli jako obecného pojmu, který lze vhodnými logickými postupy (například fenomenologickou redukci) vypreparovat z živé reality, nýbrž jako „tvořivé síly“ (Goethe), jež je podstatnou součástí každého fenoménu, pak lze předmětem zamyšlení učinit kterýkoli jev okolního světa. Třeba i jev tak banální - přinejmenším z hlediska školské filosofie jako je kopaná. Tato stať je pokusem o první přiblížení k dané problematice. * * * ....herní projev na hřišti byl katastrofální. Hlavní příčinu vidím v pasivitě hráčů... Hráči vlastně sami sebe uspali.“ Trenér čs. fotbalového mužstva J. Masopust po debaklu v Portu „Českoslovenští reprezentanti toto utkání zejména po psychické stránce nezvládli. Hráli dobře pouze v době, kdy vyhrávali...“ Nehrající kapitán družstva pro Davisův pohár ing. J. Kodes po debaklu v Baastadu „... předpokládaný tlak vnějšího prostředí v Kanadě byl ve skutečnosti daleko větší a odrazil se v psychické labilitě a herním nesoustředění hráčů.“ Ze Závěrů předsednictva hokejového svazu pro čs. reprezentaci po debaklu na turnaji o Kanadský pohár * * * Televizní přenosy sportovních utkání, bez nichž si dnešní sportovní fanoušek už nedovede ani představit svůj život, jsou přenosy nejenom v ryze technickém smyslu, nýbrž představují současně i specifický případ psychologického přenosu: je až k nevíře, jak naprosto rozdílným způsobem lze vnímat týž sportovní přenos, a to právě pod vlivem přenosu psychologického. Význam psychologického přenosu (resp. projekce) objevil Freud velmi záhy a pokládal jej z metodického hlediska pro psychoanalytickou léčbu přímo za klíčový.1 V původním pojetí šlo o tzv. projekci zaktivizovaných aktuálních obsahů nevědomí na osobu psychoterapeuta, případně i na jiné osoby nebo ob79 [pageend81]jekty okolního světa. Tím se tyto dosud skryté nebo vytěsněné obsahy promítly tak říkajíc „na plátno“, kde bylo možné je potom rozpoznat a podrobit psy- choanalytické léčbě. Jungova pozdější kritika směřovala jednak k relativizaci významu přenosu v psychoterapii,2 jednak k rozšíření akčního rádia přenosu i na prvky nadpersonálního, archetypového charakteru,3 hlavně však k překonání karteziánského základu tohoto pojetí psychologického přenosu. Subjekt- -objektový model klasického Freudova pojetí byl v rámci této kritiky nahrazen modelem, jemuž se v době, v níž Descartes vypracoval svou převratnou vizi světa, říkalo „orbis pictus“ nebo „theatrum mundi" (případně „labyrint světa“, tedy již s jistým zdůrazněním spletitosti a zmatenosti, vládnoucí ve světě). Zjednodušeně řečeno, namísto karteziánského světa, v němž psýcha (subjekt) promítá své vědomé či nevědomé obsahy na prázdné plátno vhodných nositelů projekce (objektů), u Junga se znovu objevuje tradiční svět, zrcadlící se ve svých vlastních obrazech, v němž psýcha je nejen „promítacím přístrojem", ale i projekčním plátnem a svět nejenom trpným objektem, ale i subjektem, schopným sebevyjádření. Pochopení této změny značně ztěžuje fakt, že se v novověku lidské vědomí pokládá naopak výhradně za projekční plátno (tabula rasa), na němž se odrážejí kopie vnější reality (viz teorii odrazu). Moderní filosofie (M. Heidegger) se však nenechala tímto zdáním oklamat. Pochopila, že subjekt dostává ve skutečnosti od světa nazpět jen tu odpověď, k níž mu předem zadal všechny základní předpoklady. Takzvaný přirozený (kartezián- sky dosud nemodifikovaný) svět je tedy svou povahou „světem v obrazech“, což znamená, že může být nejenom zobrazován, ale je s to se i sám zobrazovat, především promlouvat svým specifickým jazykem, ukazovat se ve svých výmluvných podobách a vyjevovat různé stránky své skutečnosti. Výsledná podoba světa je tak vždy obrazem, na jehož vzniku se aktivně podílí jak jeho tvůrce (lidské vědomí), tak zobrazovaný, zdánlivě jen pasivní předmět (svět). Namísto subjektu promítajícího na předem vymezený a modifikovaný objekt zkoumání své hypotézy, aby je posléze empiricky a experimentálně přezkoumal a ověřil, máme tedy před sebou zaujatého „poutníka“, bloudícího „labyrintem světa“, světa výmluvných obrazů. Postavení člověka jako poutníka labyrintem světa, jemuž se filosof Descartes právě chtěl za každou cenu vyhnout, je sice nezáviděníhodné, protože je plno mámení a klamu, a hlavně pak je nevýslovně „truchlivé“, jak v této zemi velmi dobře víme již od dob J. A. Komenského, avšak nelze se ho ani za pokročilých novověkých podmínek beze zbytku zbýt. Vědecký přístup ke světu je totiž jen dílčím a částečným překonáním tohoto údělu - i když je nesporné triumfem lidského rozumu -, avšak není s to za tímto tradičním údělem člověka udělat definitivní tečku. „Orbis pictus“ zůstává i nadále, jak se nám alespoň zdá, základním a pro charakter lidské existence určujícím modem vidění světa, jakkoli jej „svět vědy a techniky“ dokázal v mnohém usnadnit, zbavit množství útrap, obohatit a připravit mu cestu do věku všeobecného hédonismu (případně ovšem také všeobecné zkázy). „Orbis pictus“ je světem fenomenologickým, není tedy rozhodně světem 80 [pageend82]encyklopedickým, jak se dnes běžné interpretuje. Znamená to, že svét má svou vlastní „řeč", pomocí níž dokáže promlouvat, má svou obraznou podobu, v níž se výmluvné projevuje a vyjevuje, má svá podobenství, v nichž lze zahlédnout jakoby v zrcadle leccos z toho, co jinak zůstává v skrytosti. Neznamená to však, že člověk se v takovém světě stává pouhým divákem. To, co klasická psychoanalýza označila za psychologický přenos, nikdy nepřestává působit, ba dokonce nabývá v období převažující karteziánské vize světa neobyčejně na intenzitě. Jádrem této vize je přece člověk chtějící světu vnutit - nejraději tvůrčím, prométheovským způsobem - své představy o něm: projekce je tedy nezbytnou podmínkou tvůrčí přeměny světa, je však současně její pověstnou Achillovou patou, protože v sobě skrývá možnost znásilnění skutečnosti předpojatostí. Může proto v despotických podmínkách snadno vyústit v natolik jednostranný a překroucený obraz světa, že se v něm už nikdo nedokáže zahlédnout ani podle něj přezkoumat svůj způsob života, názory a chování. I ideologicky a mocensky deformovaný karteziánský svět je však nucen volky nevolky ponechat jistý prostor pro dění „světa v obrazech". „Orbis pictus“ se tu stává dokonce jediným všeobecně přístupným zdrojem poznání přítomnosti. Kupodivu - vše nakonec vyjde najevo, vše se nakonec něčím prozradí, vše ukáže svou pravou tvář, i kdyby se skrývala sebevíc. Kde mlčí lidská ústa, „promlouvá" lidská tvář, dokonce i řeč sama promlouvá v druhém, hlubším významu. Co se potlačuje a zamlčuje na jedné straně, lze kupodivu spatřit ve zcela veřejné, všeobecně dostupné a dokonale výmluvné podobě v něčem úplně jiném, zdánlivě zcela odlehlém; co se zakrývá, se náhle vyjeví výmluvným a názorným způsobem při jiné, zdánlivě nijak nesouvisící příležitosti. Následující poznámky jsou nepatrným pokusem využít fenomenologických projekčních možností sportovního utkání k úvahám o některých širších, sociálně psychologických souvislostech, jež mohou z takového zrcadlení v rámci „orbis picti “ vyplynout. Všechny omezující připomínky, týkající se úskalí, jimž je vystaven divák - poutník labyrintem světa - včetně „brýlí mámení", je třeba ovšem mít přitom na zřeteli. ★ * ★ PŘÍPRAVA na utkání se děje ve znamení jistého psychologického „rapprochement" - postupného seznamování se způsobem hry soupeře, jeho dosavadními výkony, výraznými individualitami atd. - a je provázena již v této fázi psychologickým přenosem „klasického“ typu. Už tady číhá vážné nebezpečí, že v rámci takového přenosu bude soupeři přisouzeno buď příliš mnoho, nebo naopak příliš málo. Při výchozím nedostatku sebevědomí se přenosem nekriticky zveličují soupeřovy přednosti, takže velká část utkání padne pak za oběť postupnému rozpoznávání soupeřových přece jen „lidských“ vlastností a sbírání odvahy, nutné k tomu, abychom byli schopni ho sportovně vůbec vážněji ohrozit. V opačném případě, při přehnaném sebevědomí, působí v průběhu 81 [pageend83]hry destruktivně na hráčskou psychiku, jestliže soupeř se nevzdává, ačkoliv naše převaha je již mimo vší pochybnost a utkání je vlastně rozhodnuto. Tak tomu bylo i v případě letošního * daviscapového utkání československých tenistů se Švédském, i když zde působily ještě další příčiny, souvisící zejména s tím, o čem budeme hovořit později, totiž se zapomenutím na kdysi vžitý archetypový vzor chování označovaný jako „střetnutí“ a s nabytím nového návyku, týkajícího se „statického“ určování sociální hierarchie. Jakmile je reprezentant v nejširším smyslu slova zařazen do elitní sociální skupiny, začne bezděky projevovat týž návyk, který je v uzavřené společnosti typický pro všechny byrokraticky stanovené nositele moci, úřadů, funkcí atd.: začne totiž mlčky předpokládat, že jako takový bude svým okolím uznáván a respektován jaksi již natrvalo, nezávisle na okolnostech. V případě tenisového reprezentanta se však, na rozdíl například od politika, mohou v tomto ohledu dostavit jisté komplikace, což může zavdat příčinu ke vzniku pocitů ukřivděnosti, k domněnce o zlovůli soupeře a k podobným infantilním reakcím. * Psáno v roce 1984. Lékem na komplex méněcennosti je vždy, jak známo, takzvané zdravé sebevědomí, které dokáže v průběhu hry korigovat své možnosti; případné je jím dostatek ctižádostivosti, která je s to vyburcovat i slabšího hráče k velké bojovnosti; nebo alespoň přirozená chuť do hry, která musí ovšem počítat s tím, že dosažený výsledek nemusí vždy odpovídat předvedenému výkonu. Neblahý vliv přenosu se však projevuje i v případech, kdy si předem jasně uvědomíme soupeřovy přednosti, například rychlost (jak tomu bylo v případě portugalských fotbalistů), a místo toho, abychom se pokusili čelit soupeři stejnou vlastností, přeneseme ji téměř beze zbytku na soupeře, kde hypostazuje na Rychlost samu! Proti takto přenesené a hypostazované rychlosti však stojí v lidském psychickém mikrokosmu vždy pomalost, kterou jsme pak nuceni v zájmu zachování psychické rovnováhy, samozřejmě zcela nevědomé, sami představovat a předvádět. Každé sportovní utkání je nejenom hrou, ale také a především STŘETNUTÍM. Jeho základním modelem je konflikt dvou protichůdných vůlí, sledujících opačné zájmy. Předpokládá nasazení všech sil, umění ovládat hru, vytrvalost a schopnost vydržet její napětí. V tomto ohledu je sportovní střetnutí dokonalým podobenstvím existenčního, politického a konkurenčního zápasu, jenž je organickou a neodmyslitelnou součástí každé demokratické, „otevřené“ (řečeno s K. R. Popperem) společnosti. Otevřená společnost je v jistém smyslu synonymem legálně vedeného střetnutí individuálních a skupinových zájmů, například formou konkurence, volební kampaně, konkursu apod., a to za podmínek, kdy všichni mají zhruba stejné možnosti, alespoň po formální, legislativně herní stránce. Dbát o tuto formálně legislativní stránku sociálního dění je přirozeným úkolem státu a ostatních sociálních institucí. Sportovní činnost v otevřené společnosti je jen jednou z mnoha oblastí, v nichž se uplatňuje týž kon82 [pageend84]frontační princip. Sportovní střetnutí je tak obdobou například střetnutí dvou kandidátů na úřad presidenta v otevřené polemice před zraky desítek miliónů diváků; nebo obdobou názorové polemiky vedené veřejně a svobodně na stránkách odborného nebo denního tisku; nebo obdobou konkurenčního boje průmyslových firem o spotřebitelskou poptávku apod. Střetnutí s protivníkem, jehož musím porazit ve volbách, předčit vynalézavostí a organizačním umem v obchodní soutěži nebo přesvědčit pádnými polemickými argumenty, představují jeden ze základních „pattern of behaviour“ - vzorů chování-v otevřené společnosti, v níž se postupem doby stala zcela běžnou a samozřejmou civilizační a kulturní zvyklostí. Hráč nastupující ke sportovnímu utkání vstupuje na hřiště ve znamení modelu střetnutí, jenž je mlčky praktikovanou normou jeho chování. Není tedy nucen dělat nic, na co by nebyl zvyklý ze svého každodenního života, v němž musí často skutečně zápasit ze všech sil. Pokračuje tedy jen jiným způsobem, jinými prostředky a na jiném místě v tom, co je mu bytostně vlastní. Vezmeme-li naproti tomu životní podmínky v uzavřené společnosti, vidíme okamžitě zcela odlišnou výchozí situaci. Model střetnutí a vůbec hra protiklad- ných sil nemá ve struktuře této společnosti v podstatě místo (soukromoprávní a podobné sporyjsouztohoto hlediska irelevantní). Materialistická dialektika jako jádro ideologie uzavřené společnosti triumfovala v dějinách tím, že se v hegelov- sko-marxovském duchu „uskutečnila“, tj. sama sebe zrušila, a to v dokonalém souladu s mladickou Marxovou představou o „zrušení filosofie“ její praktickou realizací. Vítězná ideologie sice stále ještě neúnavně hlásá totální rozpornost lidského života, společnosti a dějin, přitom ji však každá skutečná rozpornost natolik ohrožuje a ruší, že je schopna sáhnout ke každému násilí, aby ji zrušila, tj. ve skutečnosti odstranila, znemožnila, udusila, nepřipustila. Jinými slovy, aby vůbec nedovolila vzniknout rozpornosti, kterou jinak ovšem neustále vyhlašuje za základní zdroj života a sociálního a dějinného pohybu. Všechny základní existen- ciální, politické a hospodářské rozpory, které dosud hýbaly „starým“, otevřeným světem, jsou v moderní uzavřené společnosti zrušeny atím povýšeny („aufgehoben“) do vývojově vyššího, vlastně již dokonaného, dovršeného stavu, čímž tato společnost dosahuje harmonicky uspořádaného, staticky vyváženého stadia, jež má zůstat již trvalé a v zásadě neměnné. Uzavřená, přesněji řečeno dovršená společnost je tedy nejenom opakem společnosti, v níž platí občanská práva, ale je to navíc společnost, v níž se násilným způsobem uzavřel, dovršil dějinný proces evropského typu. Představuje tudíž jakési „ejaculatio praecox“ světových dějin. Proto také, mimochodem, je jejím trvalým znakem ochablost, zatímco pro otevřenou společnost je charakteristická neustálá napruženost, napětí a dynamika. V logice uzavřené, tj. dějinně dovršené společnosti není proto již nutné, aby se kdokoli ucházel o politickou moc a musel ji vybojovat v ostrém volebním boji, aby výrobní podniky usilovaly v nelítostném konkurenčním boji o přízeň spotřebitele nebo aby někdo vedl veřejně zásadní polemiku o aktuálních politických, hospodářských, natož pak existenciálních otázkách. JEDINEC, v němž má otevřená společnost své přirozené těžiště a na němž spočívá plnou vahou i břemeno 83 [pageend85]existenciální a občanské odpovědnosti (může například zbankrotovat, ztratit práci, neuspět v konkursu nebo zvolit špatnou variantu řešení dané situace apod.), je v podmínkách uzavřené společnosti vystřídán chovancem obščinové pospolitosti, jemuž jsou podle míry jeho poslušnosti a použitelnosti přidělovány tzv. zajištěné sociální jistoty. Je vůbec nemyslitelné, aby se jednotlivý člověk v takové společnosti postavil otevřeně za své zájmy nebo názory. Víme, že by neměl nejmenšíšanci/Takové „střetnutí“ končí jednoznačným skóre, rovnajícím se mírnějšímu nebo citelnějšímu „přidušení“ protivníka, který ostatně ani není jako protivník v pravém smyslu slova uznán, nýbrž pokládá se za více nebo méně vyšinutého jednotlivce. Logika uzavřené, resp. dovršené společnosti nepřipouští v zásadě vůbec možnost vzniku skutečného otevřeného střetnutí, což je jeden z jejích charakteristických a dogmaticky platných znaků. A právě tato logika se postupně stává vžitou normou a vzorem chování každého člověka žijícího v uzavřené společnosti. Pokud by nicméně chtěl za každou cenu uskutečnit své případné ctižádostivé plány, musí mu být od počátku nad slunce jasné, že toho může dosáhnout jen za podmínky naprostého podřízení mocenské vůli, protože jen to mu zaručí, že bude moci sledovat své egoistické zájmy. Převažujícími vzory chování se proto v uzavřené společnosti stávají, a to i proti vůli držitelů moci, která se v tomto ohledu ukazuje jako bezmocná, nejrůznější formy únikového manévrování, vyhýbání, obcházení, podvádění a předstírání (jako například: „Oni předstírají, že nás platí, my předstíráme, že pracujeme!“), kamufláže, pokrytectví a potěmkinovštiny. Jediné, co tento typ společnosti dokáže ještě vážně vyrušit z poklidu, je sama existence otevřené společnosti. Proto, přijde-li s ní do přímého styku, například na mezinárodněpolitickém fóru, propadá hysterii z údajné hrozící „konfrontace“, zatímco se s touto společností dostává ve skutečnosti jen do normálního, v jistém smyslu svobodného vztahu - vztahu vzájemného poměřování, soutěžení a dohadování. Jenže to je právě model chování, na nějž není „de domo“ připravena a který v ní vyvolává představy paranoického ohrožení a zmaru. Mezinárodní styky takových modelově odlišných společností pak vypadají podle toho. Uzavřená společnost dokáže ovšem z těchto styků lecčemu zamezit a leccos utajit, zejména pokud jde o ekonomickou soutěž, svobodnou výměnu informací, volný pohyb občanů apod. Jsou však zdánlivě zcela nevinné formy mezinárodního styku, které svou bezděčnou a na první pohled nenápadnou fenomenologickou názorností dávají přece jen možnost nahlédnout do skutečného stavu věcí, a to díky tomu, že jejich modelovým základem je konfrontace- -střetnutí. A to je právě případ mezinárodních sportovních utkání, především v některých kolektivních sportech. Sportovec, jehož psychický mikrokosmos se utváří podle zákonitostí uzavřené společnosti, se právě zde ocitá v nezáviděníhodné situaci. Žádá se po něm, aby na sportovní kolbiště vstoupil jako samostatný JEDINEC a aby s naprostou samozřejmostí nejenom hrál svou hru, ale aby v ní spatřoval příležitost ke STŘETNUTI. Je zřejmé, že i kdyby byl jinak po herní a morální stránce jakkoli na výši, dokáže jen stěží vyhovět požadavkům, jež se tu na něj kladou, protože jeho nejniternější civilizační a kulturní návyky tomu odporují. Takový hráč se v okamžiku, kdy vstoupí na hřiště, ocitá nevyhnutelně 84 [pageend86]v psychickém stavu, který kulturní antropologie označila jako „abaissment du niveau mental“ - pokles mentální úrovné, jenž se prakticky rovná ztrátě VĚDOMÍ. A to přesto, nebo naopak právě proto, že vědomí, jak nás ujišťují psychologové, například námi citovaný C. G. Jung, je velmi vzácným a jedinečným fenoménem, vznikajícím podle všeho jen za podmínky niterné konfliktní situace.5 Abychom byli vůbec schopni uvědomit si nějakou věc, musí v nás dojít ke střetnutí protikladných hledisek nebo různých stránek zkušenostního prožitku, nebo nás musí alespoň pálit existence nějakého problému, a to proto, že něčemu v nás odporuje, vyvolává v nás konflikt, například konflikt povinností; neboje nám alespoň něčím nepříjemný, vyvolává v nás napětí, tíží nás, a my jsme nuceni jej trvale snášet. Vědomí se rodí z napětí, a proto vyžaduje napětí jako podmínku své existence a trvání. Je součástí celkové psychofyzické energie člověka a platí pro né tytéž zákonitosti, které se prosazují při vzniku energie z inertního stavu bytí. Lze dokonce vyslovit domněnku, že množství životodárné energie, kterou má pospolitost k dispozici, závisí, tak jako každýjiný energetický systém, na intenzitě a délce trvání napětí mezi dvěma protikladnými póly čili na úrovni legálně konstituované sociální a existenciálni rozpornosti zájmů, představ a vůlí. Z tohoto hlediska se uzavřená společnost jeví jako pospolitost, která sama sebe připravuje o cenné zdroje iniciativy, podnikavosti, zdravého chtění a touhy po seberealizaci. Jen potud, pokud trvá napětí mezi protikladnými politickými, hospodářskými a exi- stenciálními zájmy lidí, čili jen potud, pokud se mohou svobodně projevovat, trvá i příliv přirozené sociální dynamiky. V opačném případě se po určité době nutně dostavuje celková ochablost, jak jsme toho dnes svědky ve všech uzavřených společnostech, a spolu s touto ochablostí i ztráta kulturního vědomí, zejména jeho kontinuity a sebereflexe. Neschopnost SEBEOBNOVY, regenerace tvořivých sociálních sil je, jak se nám alespoň zdá, největším, lze říci přímo fatálním nedostatkem uzavřené společnosti. Schopnost sebeobnovy je naopak jednou z největších předností otevřené společnosti, která musí sice vynakládat leckdy obrovské úsilí, aby udržela při životě otevřené formy společenského života (například dnešní Itálie!), ale je za to bohatě odměněna regenerační schopností - schopností obnovit čas od času své síly, nabrat znovu dech, vzepnout se do dalšího dějinného kola. Je zřejmé, že nejde jen o možnost personální výměny, například trenéra, nýbrž o možnost celkové přirozené obnovy sociální dynamiky, což předpokládá existenci svobodných podmínek, v nichž se sporné problémy mohou artikulovat, střetávat, tříbit, korigovat, přehodnocovat, a tak řešit. Jestliže hráč, který není z každodenního života navyklý na STŘETNUTÍ jako na vzor chování, ztratí při vstupu na hřiště VĚDOMÍ a ovládne ho STRACH z hrozící konfrontace, v níž se má osvědčit jako samostatně myslící a svobodně se rozhodující JEDINEC, znamená to, že jeho psýcha se ocitá ve stavu asimilace kolektivním nevědomím. Kolektivní nevědomí je totiž něčím na způsob neviditelného paralelního soupeře, který nastupuje na hřiště spolu s viditelným soupeřem, označeným příslušnými klubovými nebo reprezentačními znaky. V rozporu s vědomým odhodláním bojovat jako ještě nikdy předtím a v rozporu s předem dohodnutou taktikou se pak na „psychickém“ i travnatém hřišti začne 85 [pageend87]odehrávat něco, o čem hráči ještě před několika okamžiky neměli ani tušení, a jistě je ani nenapadlo, že by něco silnějšího než oni mohlo ovládnout jejich vůli a chtění. To je okamžik, kdy do hry vstupují stereotypy, které úzce souvisí s národní mentalitou čili s vrozenými formálními vzory chování, jež jsou pro danou pospolitost typické a prosazují se zcela autonomně a spontánně, vždy podle dané situace a okolností. Zhruba lze říci, že čím hlubší je pokles mentální úrovně, tím nevědomější, a tedy i typičtější a současně i názornější je předváděný vzor chování. Vezmeme-li si jako vhodný (protože nejčerstvéjší) příklad utkání v kopané ČSSR-Portugalsko ze dne 14. 10. 1984 čili utkání se stejně silným, nebo spíše o něco silnějším soupeřem, lze za základní schéma předvedeného „pattern of behaviour“ označit asi toto: Uzlovým bodem je neschopnost sehrát utkání na základě modelu střetnutí čili neschopnost čelit hře soupeře přímým způsobem. Utkání je proto třeba nikoli sehrát, nýbrž jen jaksi odehrát, nějak je přečkat, a to nikoli přímo, nýbrž zásadně oklikou. Tato specifická „behaviouristická oklika“ má v našem prostředí dlouholetou tradici, ještě zvýrazněnou desetiletími trvání uzavřené společnosti, a má podobu chování typu: „Není třeba se vzrušovat, vždyť přece o nic tak světoborného nejde!“ nebo „Ono to nějak dopadne!“, příp. „Já nic, já muzikant!“ - a výsledným efektem takového znehodnocujícího, reduktivního chování je jednak naprostá degradace hry téměř až na její pravý opak (například na „antifotbal“, jak bylo kýmsi správně řečeno), jednak znechucení a ukolébání soupeře, který se cítí zaskočen, neboť jeho dosud skvělá hra se na tomto pozadí začne jevit jako směšně snaživá a přehnaně obětavá, když je zřejmé, že soupeř se nehodlá kvůli něčemu takovému, jako je fotbal, nijak zvlášť exponovat. Sám proto pozvolna ustává v náporu a nechá se tak vlákat do pasti typicky české „uspá- vačky“. A to je okamžik, kdy český Jeník z Prodané nevěsty se náhle vytasí se svým mazaným trikem: Na několik rozhodujících chvil se probere z dřímoty, do níž všechny ukolébal, sebere všechny své síly, přežene se s míčem územím nic zlého netušícího soupeře a vstřelí gól. Stěží si asi dovedeme představit, jak taková podlost-jinak to opravdu nelze nazvat- taková poťouchlost a nízkost zapůsobí na naše soupeře. Jsou soupeři, například hned budoucí soupeř našich fotbalistů, mužstvo NSR, které taková „List“ a „Unaufrichtigkeit“ dokáže přinejmenším na půl hodiny vyvést dokonale z míry a vyvolat v nich lítostivý pocit zrady. Portugalci se sice po poločase opět rozehráli ke skvělému výkonu a po zásluze zvítězili, avšak jejich vítězství mohlo být mnohem výraznější, nebýt oné uspávači taktiky, která je málem o toto vítězství připravila a o níž se, mimochodem, dobromyslný trenér mužstva NSR F. Beckenbauer domnívá, že byla záměrná, ačkoli, jak ujišťuje trenér J. Masopust, nic takového nebylo ani v nejmen- ším taktickým záměrem mužstva. Tím bylo hrát moderní, útočný a pohledný fotbal... Abychom však nad nezbytnou míru dále nerozváděli to, co je z našich úvah již víceméně zřejmé, pokusme se o několik obecnějších závěrů: - Neblahé dědřctví, s nímž se jednou bude muset „otevřenější“ forma společnosti v této zemi vypořádat, nebude mít jen podobu hospodářské zaostalosti 86 [pageend88]a zničené přírody, ale i celkové mentální regrese, zahrnující jednak pokleslost kulturního védomí, sebereflexe a kritického myšlení na úroveň primitivních schémat, abstraktních hypostazovaných pojmů a frází, jednak ztrátu tradičních civilizačních a kulturních návyků a vzorů chování. Důsledkem této mentální regrese bude tedy na jedné strané prázdná operativní fráze, vzdálená všemu skutečnému individuálnímu prožitku, na druhé stereotypní, bezduše opakované vzory chování, bez korigující souvztažnosti na vyznávané hodnoty. - Ukazuje se, že jedním z nejvážnéjších důsledků života v uzavřené společnosti je narušení přirozeného psychosomatického energetického systému a s tím úzce souvisící kritický úbytek schopnosti samočinné obnovy sociální dynamiky. Příčinu toho je třeba pravděpodobně hledat v násilném „uzavření“ samého zdroje sociální životní energie, inspirovaném pseudonáboženskou, sekularizovanou vidinou uskutečnění Království Božího na zemi, v němž budou jednou provždy odstraněny všechny nesnesitelné rozpory, napětí a nejistoty pozemské lidské existence. Psychofyzická energie (iniciativa, odhodlání, vědomí) však vzniká jen tam, kde trvá napětí mezi protikladnými životními silami: na individuální rovině je zdrojem tohoto napětí konfrontace vědomí s archetypovým základem kolektivního nevědomí (instinkt-idea, inertnost-iniciativa, lhostejnost—odpovědnost, pravda-lež atd.), na sociální rovině střetání autonomních společenských zájmů v daném legislativním rámci (opozice, volby, konkurence, soutěživost). Uzavřená společnost porevolučně pragmatického období tak stojí před neřešitelným dilematem, jehož prozatím jediným známým nouzovým řešením je „otevřenější“ systém hospodářského života (staronový NEP v Číně a Maďarsku). - Současný „Drang nach Westen", projevující se prozatím hlavně v touze po kvalitnějším západním spotřebním zboží, větších možnostech cestování, volnější výměně informací, právní ochraně občana a ostatních lákavých plodech otevřených společností, by při důsledném uplatnění musel na sebe vzít podobu vědomého, programového a institucionálního přijetí toho, bez čeho žádná otevřená společnost nemůže existovat a co tvoří její nezbytné, pro naši středoevropskou mentalitu tak problematické výchozí podmínky: rozpornosti, protikladnosti, napětí, střetání, nejistoty, soutěživosti, jedním slovem, přijetí konfrontace jako principu sociálního života.6 Není náhoda, že oficiální propaganda spojuje s tímto slovem rovnou hrůzy nejhoršího pekla, totiž zničení celé planety v jaderném konfliktu. Je to typický případ malování čerta na zeď. (1984) ODKAZY: 1 „Jak velký význam Freud přikládal fenoménu přenosu, jsem poznal při našem prvním osobním setkání v roce 1907. Po několikahodinovém rozhovoru se rozhostilo ticho. Náhle se mé zničehonic zeptal: ,A co soudíte o přenosu?' Odpověděl jsem 87 [pageend89]v hlubokém přesvědčení, že přenos je alfou a omegou psychoanalytické metody. Na to mi řekl: ,Pak jste pochopil to hlavní. * “ (C. G. Jung, Die Psychologie der Übertragung, Walter 1973, s. 18-19) 2 „Ačkoli jsem původně přikládal přenosu shodné s Freudem zcela mimořádný význam, byl jsem nicméně nucen s přibývajícími zkušenostmi nahlédnout, že i tento význam je relativní.“ (Tamtéž, s. 9) 3 „Jak je známo, Freud posuzuje problém přenosu z hlediska personalistické psychologie a přehlíží přitom kolektivní obsahy archetypové povahy, jež jsou pro přenos charakteristické. Vyplývá to z jeho všeobecně známého negativního postoje k psychické realitě archetypových útvarů, které odmítá jako pouhé ,iluze *. Tento světonázorový předsudek mu brání ve striktním uplatnění fenomenologického principu, bez něhož však objektivní zkoumání psýchy není prostě možné.“ (Tamtéž, s. 32-33) 4 Trenéra anglického fotbalového mužstva Totteham Hotspur P. Shreevese, který před třetím kolem Poháru UEFA sledoval hru některých našich mužstev, zarážel ze všeho nejvíce zjevný nedostatek naděje, že by mohly uspět i proti relativně silnějšímu soupeři. P. Shreeves říká: „Hrají vyloženě s vědomím, že nemohou vyhrát, a při každém brejku jim jde spíš jen o udržení míče než o zakončení. Předem jako by už byli smířeni s neúspěchem a s přesvědčením, že nemají šanci. V anglické lize i poslední začne na hřišti soupeře hrát tak, aby vyhrál!“ (Lidová demokracie 21. 11. 1984) 5 Jung opakované zdůrazňuje úzkou souvislost mezi vědomím a konfliktem, rozumí se vnitřním psychickým konfliktem, jejž pokládá přímo za podmínku vzniku a trvání vědomí: „Avšak bez (morálního konfliktu) nemůže být žádného vědomí osobnosti.“ (Four Archetypes, Routledge & Kegan Paul 1972, s. 29) „Není vědomí bez rozlišování protikladů.“ (Tamtéž, s. 30) „Rozněcování konfliktu je dílem ďáblovým v pravém smyslu tohoto slova! Konflikt zažehne oheň, oheň afektů a emocí, a jako každý oheň, má i tento dvě stránky: hoření a svícení.“ (Tamtéž, s. 30) „Vidím svět jako pole protikladů a odvozuji z této skutečnosti i svou myšlenku psychické energie, která musí vyvěrat z protikladnosti, tak jako energie fyzikální, jejímž předpokladem je vždy nějaký spád, tj. existence takových protichůdných stavů, jako teplý—chladný, vysoký-hluboký atd.“ (Analytická psychologie a světonázor. Výbor z díla C. G. Junga, Jungiana 1985, s. 40) 6 Jedním z mála sociálních myslitelů, kteří se zabývali touto otázkou i z hlediska jedince a jeho civilizační zralosti, je K. R. Popper, jehož bohatých myšlenkových podnětů, vycházejících namnoze ze středoevropských dějinných zkušeností, nebylo v našich podmínkách dosud téměř vůbec využito. Popper hovoří o tzv. „strain of civilization“, což je pojem, který lze velmi volně přeložit jako „civilizační nároky“. Tyto civilizační nároky zahrnují podle něj především odvahu k samostatné individuální existenci, ochotu snášet napětí, jež je s tím spojeno, schopnost volit mezi rozdílnými možnostmi, a to nejenom například výrobními, ale především morálními, a konečně připravenost nést následky svých rozhodnutí. Popper formuluje tento svůj sociálně psychologický pojem ve výslovné návaznosti na Freudovu studii Das Unbehagen in der Kultur, v níž se důsledky „civilizačního napětí" podrobují analýze a hledá se jejich řešení v rámci Freudova modelu Superego-Ego-ld. Domnívám se, že v tomto popperovském pojmu „civilizačního napětí“ lze nalézt klíč k pochopení středoevropských, zejména pak českých dějin. Neschopnost, případně neochota snášet a vědomé a programově přijímat veškeré nároky, jež s sebou přináší západoevropská civilizace a kultura, se v českých dějinách osudně projevila dvojím 88 [pageend90]způsobem: jednak jako sklon učinit definitivní konec tomuto nesnesitelnému civilizačnímu napětí, a to v duchu pseudokřesťanského (15. století) nebo sekularizovaného (20. století) chiliasmu čili v podobě Posledního soudu nebo „poslední bitvy“ se silami zla, promítaného psychologicky do nějakého vnějšího nositele (církevního nebo sociálně skupinového); jednak jako instinktivní preferování psychologicky méně náročného způsobu života, jak jej nabízí uzavřená společnost 20. století, čili jako víceméně vědomé odmítání ex-sistentních, protikladných a individuálních forem života ve prospěch forem sistentních (inertních), znivelizovaných a kolektivistických. Je pozoruhodné, jak soudobé sociálně kritické myšlení, a to jak doma, tak i v zahraničí, vytrvale odmítá uznat tento elementární sebereflexívní osten ve svém těle, snad z obavy, že by tím kritika současných „reálných poměrů“ tratila na své účinnosti. PIŠTE NÁM! • NÁZORY • NÁMĚTY • KRITIKY • STANOVISKA PROSTOR nakladatelství a vydavatelství U Prašné brány 3 Praha 1 11629 89 [pageend91]Teofil B. Kulka Odchlípená podešev a jiné prózy Zcela originální román z období normalizace zachycuje jedinečnou formou ponurou, nicméně groteskní až fantaskní realitu 70. let očima intelektuála. 160 stran; 39,- Kčs Připravuje: PROSTOR v roce 1992 U Prašné brány 3, Praha 1, 11629 Objednávky na adrese: ROVINA Na Zlaté stezce 138 383 01 Prachatice tel. a fax: (0338) 223 80 [pageend92]NA OKRAJ ZBABĚLCŮ * * Vybraná kapitola z rozsáhlejší studie o Škvoreckého Zbabělcích. Přemysl Blažíček Když se můj syn, student na technice, vrátil v pondělí 20. listopadu 1989 ze stávkové pohotovosti na fakultě, první jeho slova byla: „To jsou zbabělci.“ Ukázalo se, že slovo „zbabělci“ míní s velkým „Z“, že neúměrná, groteskní vážnost, s jakou sebe sama brala část studentů ze stávkového výboru, mu připomínala vůdce kostelecké revoluce. V listopadu roku 1989 totiž v Čechách opět vypukla revoluce či něco, čemu se tak opět říká. Ale ať už zvolíme jakékoliv označení, faktem zůstává, že to, co Danny poslouchal z rádia, i to, co velká většina z nás koncem roku 1989 sledovala v televizi, bylo velkolepé: dramatické historické dění přinášející svobodu. Poněkud jinak a někdy značné jinak však vypadalo mnohé, co jsme po Dannym i my viděli zblízka, co jsme prožívali ve svém každodenním prostředí, kde jsme lidi znali osobné a mohli podrobné sledovat jejich jednání. Také jsme viděli - obrazně řečeno - statečné Hroby a Přemy a sami jsme většinou byli na několik dní strženi nadosobním zápalem. Ale osobní zájmy ani tehdy nezmizely, naopak v řadě případů vystoupily nepokrytě do popředí. Bylo třeba dobýt si své místo na velitelství v pivovaru nebo novým angažováním překrýt svou minulou angažovanost a kromě toho bylo ovšem také nadále třeba starat se o svou kapelu, o Irenu a spoustu jiných věcí. Jistě, právě účastí nesčetných obyčejných lidí vzniká síla, která podstatným způsobem spoluutváří dějiny, ale tito lidé nežijí dějiny, žijí svůj vlastní život. Dějinné události prožívají kromě výjimek jen v rámci a dosahu svého víceméně každodenního života; jednotlivé události ani celá údobí nemají ve skutečném lidském životě zdaleka tu velkolepost a ryzost a případně tu jednoznačnou hrůznost, kterou získávají v odstupu. Dějiny, jak je známe z dějepisu, jsou abstrakce. Snažit se přímočaře a s absolutizujícím nárokem uplatňovat toto dodatečné hledisko na prožívanou současnost, snažit se podrobit konkrétní lidské životy této abstrakci -to je v nejlepším případě falešný idealismus. Zdálo by se, že zrovna v našem národě takové nebezpečí příliš nehrozí. Na druhé straně také české novodobé dějiny přinesly překvapivě mnoho příkladů idealismu v kladném slova smyslu: od prvních živořících obrozencú až po tvrdě pronásledované signatáře Charty 77. Ale to právě nejsou příklady idealismu, který by ve svém zaujetí nadosobní ideou nedbal dané situace, naopak zde šlo o důsledné odpovědi na to, co situace vyžaduje, i když třeba naděje na úspěch jsou mizivé a i když často taková aktivita bezprostředně ztroskotává. Něco jiného však je, když určitý jedinec nebo skupina své vlastní oddání se nadosobním požadavkům uplatňuje jako obecnou, jedinou pravoplatnou koncepci lidského života, jako normu, které by se měli 91 [pageend93]podrobit všichni ostatní. A hlavně: když v takové koncepci pokládá za nevyhnutelné navzájem oddělit a proti sobě postavit obecný nadosobní zájem a zájem osobní. Tím se ocitáme u problematiky, na niž Zbabělci vrhají ostré světlo. Základní pružinou lidského jednání je, nemůže nebýt osobní zájem. V naší současné ekonomice se z tohoto základu konečně začíná vycházet - po pádu režimu, v němž pracovní výkonnost a podnikavost měla být dílem uvědomělého preferování zájmu společnosti. V politice je to komplikovanější. Může např. politik voličům přiznat, že mu jde o získání moci a vůbec o vlastní prospěch? Přesto se však může bez proklamací, či naopak sebepitvání prostě zabývat věcnými problémy k prospěchu společnosti i své kariéry. Politik, který přijetí zodpovědné funkce interpretuje jednoznačně jako své obětování se zájmu obecnému, lže; druhým, a je-li zvlášť zaslepený, sobě samému. Podobně požadovat na druhých, aby jejich osobní zájem v zásadě ustoupil zájmům obecným, může jen moralista, který oddělením obou zájmů prozrazuje, že nechápe jejich povahu, a který ji nechápe mimo jiné proto, že sám pro sebe propadá klamným představám o motivech vlastního jednání. Öim víc řeční o morálních hodnotách a o životě v pravdě, tím hlouběji zapadá do života v sebeklamu. Pokrytectví, kterého je politický život vždy plný a které se stává zjevným hlavně v situaci, kdy ti, kdo bojovali za spravedlivou věc, zvítězí, staví na falešném předpokladu, že touha po moci je apriorně špatná a zavrženíhodná; odtud vyplývá nutnost předstírat, že v případě mém a mé strany politika není bojem o moc, ale výhradně bojem o blaho lidí. Ve Zbabělcích nejsou měšťáci hlavním předmětem despektu kvůli svému prospěchářství, ale kvůli pokrytectví, zastírajícímu skutečné zájmy především okázalým vlastenectvím. Danny jde do bojů zčásti proto, že chce imponovat Ireně, a hlavně proto, že to je pro něj mimořádný zážitek. Ale také opravdový nadšenec Hrob je nepochybně zároveň veden výrazným osobním zájmem. Vysmívaný outsider, který se proslavil jen tím, že na základní škole při závodech v čurání do výše pokropil sám sebe, se konečně podílí na čemsi velikém. To je do určité míry jen naše dedukce, ale výmluvná sama o sobě je například scéna, kterou Danny pozoruje u brány pivovaru: „Pak bylo vidět, jak Krpata něco zařval, trhl rukou dolů, útvar vykročil levičkou a začal pochodovat k bráně. V bráně se lidi před ním rozestoupili a Krpata s děsně spokojenou tváří provedl zástup ven.“ (str. 284 prvého vydání) Rotného Krpatu známe jako primitiva, který se vybíjel ve velení při nesmyslném výcviku za ledárnou. V dané scéně opět vychutnává svou moc, navíc před uctivým davem. Jenomže tentokrát pochoduje „s děsné spokojenou tváří“ v čele ozbrojeného útvaru, který jako první nastupuje proti esesmanúm. Danny nekomentuje, jen ukazuje, jak se věci mají. A věci se mají tak, že malicherná ješitnost omezence se nejen může snášet s odvahou nasazující život pro obecný zájem, ale může se stát její hnací silou; nebo spíš vůbec nelze rozlišit, co v jaké míře se zde uplatňuje. Ale nejde jen o obecný zájem a o jeho pokrytecké předstírání ve veřejném a zvláště oficiálním světě. Všechen lidský život je plný klamu i sebeklamu tím, jak předstírá nebo si namlouvá, že je veden především, či dokonce výhradně věcnými zřeteli. Tento stav ukazují Zbabělci v různých variacích, a to v dvojím 92 [pageend94]příznačném smyslu. Za prvé se nad tím nepohoršují, v uplatňování postranních motivů vidí cosi samozřejmého, přirozeného; a tam, kde se takové motivy projevují odpudivým způsobem, stávají se většinou jen směšnými. S tím za druhé souvisí, že tu zdaleka nejde jen o prospěchářský Utilitarismus, na jehož kritiku se od počátku měšťanské epochy právem soustřeďovalo a soustřeďuje tolik uměleckých děl. Nevécný, ale zároveň také neutilitární motiv lidského jednání nazývá pronikavý znalec lidské duše B. Pascal střídavě pýchou, ctižádostí, ješitností či marnivostí a pokládá ho za natolik významný, že se k němu víckrát vrací s přesvědčením, že „tato vlastnost se dá v lidském srdci vymýtit ze všech nejnesnadněji“ (Myšlenky, přel. M. Žilina, 1973, str. 164). Na jednom místě ji staví do protikladu k pravdivé vedenému životu: „Život, který máme v sobě a ve vlastním bytí, nám k spokojenosti nestačí, chceme žít v představě ostatních životem pomyslným, a snažíme se proto působit nějakým dojmem. Ustavičně se namáháme, abychom zkrášlili a zabezpečili své pomyslné bytí, a zanedbáváme své bytí pravé. A jsme-li vyrovnaní nebo šlechetní nebo věrní, nemůžeme se dočkat, až se to všichni dovědí, abychom těmi přednostmi své druhé bytí doplnili; a spíš bychom se jich sami vzdali, jen aby na něm ulpěly. Rádi se staneme zbabělci, jen když tím získáme pověst statečných.“ (Tamtéž, str. 162-163) Takto, v křesťanském duchu pojatý a hodnocený protiklad pomyslného a pravého bytí má své filosofické východisko u Platóna. Závěrečná Pascalova věta jako by bezprostředně vycházela z Ústavy, v níž Platón tvrdí, že „vrchol nespravedlnosti jestzdáti se spravedliv, a nebýti“, zatímco dokonale spravedlivý člověk naopak je spravedlivým „zdaje se po celý život nespravedlivým" - jen tak je totiž jisté, že není spravedlivý proto, aby získal dobrou pověst a vyznamenání (Platón, Ústava, přel. F. Novotný, 1921, str. 73). Platón otevřel cestu, která objevila nitro jako sídlo pravého bytí člověka, skrytého před zraky druhých lidí. To byl převratný průlom do řeckého chápání člověka, podle něhož způsob, jímž se člověk jeví druhým, je nejen pro něj rozhodující, ale také všeobecně pravoplatný, pravdivý; být první mezi ostatními tak, aby si dobyli slávy, bylo cílem těch nejlepších, a vůbec nejvyšším cílem bylo získat nesmrtelnost, která neznamenala nic jiného než zůstat v mysli a řeči ostatních slavný i po své smrti. Řecké pojetí, chápané přesně a ve svých konkrétních důsledcích, je nám cizí, ale křesťanské pojetí se podle Pascala samého plné neprosadilo ani v jeho době. Nemohlo se prosadit prostě proto, že žít se stálým ohledem na mínění druhých patří nezrušitelně k bytí člověka. Není to navzdory Pascalově formulaci nějaké pomyslné bytí, které by stálo proti bytí pravému, a to dokonce ani tehdy ne, když při něm člověk cosi předstírá. Ostatně v tomto případě opět platí, že většinou nejde obojí jasně rozlišit. Danny, když hraje svou roli před ostatními, se většinou v pravém smyslu nepřetvařuje. Ve výraznějších případech se sice chová způsobem, který se nekryje s tím, jaký v nitru je, zato s tím, jaký by chtěl být. Ale chová-li se tak, pak takovým je. (Kdo by interpretující příklon k „řeckému“ apsychologickému pojetí tohoto druhu pokládal za scestný primitivismus, ať si všimne, že hlubiny našeho nitra se z původně prosazovaného 93 [pageend95]zdroje sebezpytujícího svědomí staly také a především zdrojem rafinované obhajoby vlastních ubohostí a podlostí: hlubinou jistoty, že jsem mnohem lepší, než se jevím druhým.) Zpochybnění hodnotícího „pravý“ a „pomyslný“ ovšem nepopírá rozdíl a napětí mezi duševním životem a jednáním komplikovaného současného člověka. Proto také za zjevným jednáním lidí hledáme jeho víceméně skryté motivy. V nevěcné a zároveň neutilitární motivaci odhalují Zbabělci jeden zvlášť skrytý a skrývaný moment. O Dannym, jehož motivy jednání v průběhu románu čtenář pečlivě sleduje, zde bylo řečeno, že je ještě pořád tak trochu klukem. Jeho motivy mívají poněkud infantilní ráz. Ten však není způsoben jenom jeho mládím. Dětinskost je zde vlastní také dospělým, ačkoliv tak nebije do očí, protože se neprojevuje v jejich upřímné zpovědi, jen v komičnosti jejich jednání. My všichni, kteří se zdánlivě rozumným, zodpovědným a pokud možno přímočarým způsobem věnujeme věcným potřebám a požadavkům, jsme ve skutečnosti velmi často vedeni směšně nicotnými postranními motivy. Všichni jsme dětinové. Jenže si to nechceme přiznat, či spíš si to prostě neuvědomujeme. V těchto a podobných případech spočívá hlavní kladná role Dannyho uvědomělosti, která má daleko nejen k té socialistické, ale také k sokratovsko-platónské. J. Škvorecký vysvětluje v knize Samožerbuch (na str. 86) „jeden důvod, proč mám tak rád Hemingwaye, Faulknera, Greena“: „U těch autorů vždycky najdete v klíčovém bodě něco, pár slov, takovou nějakou pravdu, že i kdyby v té knížce nebylo už nic, zůstane člověku drahá"; např. v románu Sbohem, armádo!: „Svět zlomí každého, a ty, které zlomit nejde, ty zabije.“ Škvorecký citát zkrátil, aby mu pomohl, ale jaká pomoc tam, kde jde o amerikánsky vel- kohubý žvást. Přihlédnutí ke kontextu románu by ukázalo, že Hemingway tentokrát vynesl část smyslu z vágního, hlubokým dojmem působícího příšeří do nemilosrdného jasu racionality, v němž se jeho (přeceňovaná) síla proměnila v opak. Chtěl bych proti tomu ocitovat ze Zbabělců doslova jen „pár slov“, která tvoří pregnantní příklad toho, v čem především je síla Zbabělců. Na začátku druhé kapitoly se Danny chce nasnídat: „Odešel jsem do kuchyně, postavil jsem vodu na čaj, přinesl jsem ze spíže rohlíky a začal jsem si je mazat máslem. Samá práce.“ (str. 41) Dvouslovné závěrečné hodnocení, které Dannymu mimochodem bleskne hlavou, působí vtipným dojmem. Vtip neudělal Danny, ten si naopak mrzutě povzdechl; základ komičnosti zde tvoří okolnost, že Danny utrousí dětinsky nepatřičnou poznámku, ale přesto má svým způsobem pravdu. Dosažení jakéhokoliv cíle vyžaduje určitou aktivitu, přičemž zůstává proměnlivé a relativní, od kterého stupně se uskutečňování i sebežádoucnějšího cíle může jednajícímu jevit jako nežádoucí námaha. Dannyho poznámka by mohla být podnětem k úvaze o jednom z momentů lidské existence. Žádný pokyn k možné úvaze, např. na téma „život je námaha a nejprostší lidská seberealizace je neustálým sebepřemáháním“, ovšem v textu není vůbec naznačen, o hloubku tu rozhodně nejde, jenom o to, že elementární a v tom smyslu podstatný pocit, který i ve chvíli, kdy to rozumně vzato vůbec není namístě, cítíváme matným způsobem 94 [pageend96]nékdy snad všichni, si Danny na rozdíl od nás uvědomí. Nepopisuje, nevysvětluje nám ho, ale mžikem, jen tak mimochodem ho v nás evokuje nečekaným, groteskně působícím pojmenováním. Tak to platí o příznačném ostrém vidění věcí v celém románu, k němuž Dannyho rozvinuté myšlenky tvoří mnohdy sice významné, ale přece jen pouhé doplnění: až do konce dotažené projasnění konkrétně a věcně evokovaného vlastního prožitku, a tím i čtenářova spoluprožívání (které, opakujeme, nemá s hrdinovým prožitkem totožnou povahu a někdy se může markantně lišit svým obsahem, jak ukazuje daný případ s čtenářovým úsměvem nad Dannyho povzdechnutím). Ale jaký je v tom všem smysl? I když Škvoreckého román výslovně nenaznačuje žádné souhrnné významové vyznění, přece musí být orientován v duchu nějakého smyslu. Danny říká, že smysl mají jen holky a jazz, ale to je osobní vyznání, které ani pro něj neplatí cele, nepokrývá v plném rozsahu jeho život. Jednou Danny řekne, že lidský život nemá vůbec smysl. To už zní podstatněji, ale ještě méně to odpovídá celkovému pozitivnímu vyznění románu. Snad by bylo možné a výstižné formulovat totéž v opačném hodnocení. Například výrokem, který je pro hledače smyslu lidského života (pokládající se ve skutečnosti většinou za jeho nálezce) nepřijatelný ještě dnes. Tím „ještě dnes“ není míněno: od doby, kdy Zbabělci prvně vyšli. Protože to není jedna z provokativních myšlenek Dannyho, ale výrok Goethúv: „Čím víc to promýšlím, tím je mi jasnější, že život je tu prostě proto, aby byl žit.“ „Znám-li svůj vztah k sobě samému a k vnějšímu světu, říkám tomu pravda. A tak může každý mít svou vlastní pravdu, a přesto je to vždy táž pravda.“ J. W. Goethe 95 [pageend97]Jacques Rupnik Jiná Evropa politická analýza zemí střední a východní Evropy předního francouzského politologa (dvě anglická, jedno francouzské vydání) Připravuje: PROSTOR v roce 1991 U Prašnc brány 3, Praha 1, 116 29 [pageend98]esej ZMĚNA PARADIGMATU Vilém Flusser (Psáno pro PROSTOR, Praha) Časopisu PROSTOR se dostalo asi před rokem zvláštní výsady uveřejňovat původní články profesora Viléma Flussera, předního světového odborníka v oblasti teorie komunikace. S velkou lítostí musíme konstatovat, že tato výsada již neplatí. Jak se čtenáři již mohli dozvědět z denního tisku, Vilém Flusser tragicky zahynul při automobilové nehodě. Bylo to den či dva poté, co měl na Goethově institutu v Praze svou první - a bohužel poslední - přednášku ve svém rodném městě. S textem přednášky se dostavil ještě téhož dne do redakce PROSTORU, a je to text, který zde uveřejňujeme. Na přednášce samé se profesor Flusser nakonec, zřejmě po zkušeném odhadu auditoria, rozhodl pro text jiný, sice na totéž téma změny paradigmatu vědy, ale hutnější a s důrazem na jiné stránky tohoto procesu. Načrtl v hrubých rysech tři etapy ve vývoji lidských kognitivních a komunikativních prostředků, jenž nakonec vedl k převratu v celkovém pojímání světa, a hlavně úlohy člověka v nových podmínkách tzv. postmodernismu. První etapa byla ve znamení obrazného myšlení, druhá nastala s objevením čísla, třetí souvisí s možností konstruovat obrazy pomocí čísla. V této třetí etapě se z novověkého karteziánského subjektu stává postmodern! „projekt“, který je díky vybavení počítačovou technikou schopen projektovat (ve smyslu „promítat“) nejen jednotlivé obrazy, ale celé alternativní „světy“. Profesor Vilém Flusser měl nevšední schopnost domýšlet důsledky, jež z tohoto převratného vývoje současné vědy vyplývaly pro život společnosti a pro filosofické pojetí světa. Jeho erudice byla mimořádná, jeho zanícení pro nové myšlenky by mu mohl závidět leckterý mladý student. Těšili jsme se, že vyhrocený až provokativní způsob, jakým dokázal formulovat své podnětné myšlenky, vyvolá živou odezvu a že na stránkách PROSTORU umožníme diskusi s povolaným znalcem o oblastech soudobého myšlení, které u nás nejsou příliš známy. Osud rozhodl bohužel jinak. Přesto se s dílem Viléma Flussera neloučíme. Hodláme, bude-li to možné, uveřejnit i v příštích číslech některé jeho stati z některého z výborů jeho ese- jistického díla. R. Starý 97 * * * [pageend99]Déjiny Západu se člení na starověk, středověk a novověk: je to sice problematické, ale není v tom libovůle. Vždy šlo o změnu paradigmatu, kterou lze konstatovat nejen z našeho odstupu, ale kterou si ve svém životě, cítění a myšlení uvědomovali i ti, kteří tehdy žili. Stejně tak problematické, avšak ne zcela libovolné, je, hovoří-li se dnes o „postmodernismu“ nebo o „postdějin- nosti“. I my můžeme, ba musíme zaznamenat hlubokou proměnu našeho dosavadního způsobu života a myšlení, jakož i způsobu, jakým dáváme najevo své city a přání. Cílem této přednášky je dotvrdit tuto proměnu. Abychom dostáli svému záměru, bylo by vlastně nutné popsat nejprve novověká (moderní) paradigmata, aby tak vynikly současné změny. To není možné. Místo toho se pokusíme ukázat některé aspekty přechodu od středověku do novověku a z těch pak budeme vycházet při objasňování současné změny paradigmatu. Poznamenejme předem, že slova „novověký“ a „moderní“ budeme používat jako synonyma. (1) LÁTKA A FORMA: Řemeslníci jsou lidé, kteří formy vyplňují látkou či surovinou. Například formu stolu vyplňují dřevem. Tomuto počínání se říká „práce“. Středověký výklad této činnosti zní: Formy se skrývají za jevy, teoretický pohled je může objevit, víře se mohou zjevit. Jednou z těchto forem je forma stolu. Řemeslník ji vidí a pokouší se, jak nejlépe umí, aby ji vyplnil dřevem. To se mu zcela nezdaří, protože látka se tomuto formování brání. Teoreticky školené a vírou osvícené oko biskupa si dílo (dřevěný stůl) prohlédne a zjistí, do jaké míry se řemeslníku podařilo vyplnit formu látkou. Konstatuje, jakou hodnotu dílo má. Biskupská autorita ovládá trh: praecium iustum. Na buržoazní revoluci v epoše renesance se můžeme dívat jako na sesazení biskupské autority a zavedení svobodného trhu. To předpokládalo změnu v přístupu k otázce forem. Revoluční řemeslník popírá, že by teoreticky uzřel formu stolu nebo že by se mu zjevila v prožitku víry. Tvrdí, že tuto formu vynalezli řemeslníci již před ním a že on ji může svou prací jen vylepšit. Tento moderní názor, tj. názor, že formy nejsou žádné strnulé ideje, nýbrž plastické modely, jež lze utvářet, postupně vylepšovat, takže jsou podrobeny výkyvům módy - tento názor nachází svůj výraz ve slově „moderní“. Tím se mění i význam slova „teorie“. Není to již kontemplace nad strnulou, neměnnou ideou, nýbrž je to aktivní modelování. Vstupuje na jedné straně do dialektického rozporu s pozorováním, na druhé s experimentem. Neboť nyní musím nejprve pozorovat jevy, abych byl s to vypracovat pro ně model, a musím tento model vyzkoušet, abych posoudil, do jaké míry vyhovuje. Tím se na scéně objevuje moderní vědecká technika. V souvislosti s tím se mění i postoj k hodnotám. Práce je nyní činností, v jejímž průběhu se vypracovávají modely a neustále se vylepšují. Proto se práce stává zdrojem všech hodnot. Nejsou žádné věčné hodnoty, které by bylo možné teoreticky nahlédnout a které by se zjevovaly víře. Není žádná idea dokonalého stolu, dokonalé společnosti, dokonalého člověka. Všechny hodnoty musí být výsledkem práce. Odtud se odvíjí moderní morálka, založená na práci, 98 [pageend100]jak v poslední době vykrystalizovala na jedné straně jako liberalismus, na druhé jako marxismus. Nejsme již moderní. Otázku vztahu látky a formy nemůžeme již klást tak, jako jsme činili dosud, protože nesdílíme již moderní analýzu práce, a tudíž ani moderní morálku, založenou na práci. Výsledkem průmyslové revoluce je post- modernistický pohled na tuto problematiku. V jeho zorném úhlu se nám pracovní proces jeví dnes takto: Kdo pracuje, jsou stroje. Stroje jsou zařízení, jejichž jedním otvorem (input) proudí suroviny, aby druhým otvorem (output) vycházely jako hotové výrobky. Ve středu stroje se nachází nástroj. Má formu vyráběného výrobku a vtiskuje ji mechanicky surovině, jež strojem prochází. Například: Stroj, jehož „inputem“ protéká plastická surovina, jehož nástroj má podobu plnicího pera a z jehož „outputu“ vycházejí plastická plnicí pera. Kritický pohled na tato masově vyráběná plnicí pera vede k závěru, že jejich hodnota není určena ani surovinou, ani strojem, ani člověkem, jenž u stroje pracuje, ale formou obsaženou v nástroji. Neboť díky této formě mohou plnicí pera psát. Proto zdrojem vší hodnoty není dělník, nýbrž informatik, není jím „hardware“, nýbrž „software“. Z tohoto hlediska práce sestává ze dvou fází: z „měkké“ fáze, v níž lidská a umělá inteligence projektuje formy, často na základě numerických výpočtů, a z „tvrdé“ fáze, během níž se tyto formy mechanicky, často automaticky vtiskují surovině. Druhá fáze, ta, která se v moderní době pokládala za vlastní práci, je člověku nedůstojná, protože ji lze zmechanizovat. Stále menší část společnosti se na ní podílí. Stále větší část se zabývá zhotovováním forem, informacemi v nejširším smyslu slova, a to v tzv. terciální sféře. Již z tohoto kvantitativního posunu lze soudit na příčiny ústupu marxismu. Neboť otázka, kdo má moc a kdo rozhoduje, se tím posunula: není to již majitel strojů, nýbrž kompetentní nositel informací (není to kapitalista, nýbrž systémový analytik a programátor). Tento posun však má nejen kvantitativní důsledky. Slovo „teorie“ znovu prodělává změnu významu. Numericky vytvářené formy všech materializovaných hodnot předváděné na obrazovkách počítačů (projekty plnicích per, letadel nebo dosud zcela neznámých předmětů) jsou mimo prostor a čas, ačkoli jsou modelova- telné. Protože vznikají na základě numerických výpočtů, jsou mimo prostor a čas stejně jako algoritmy. To znamená, že ten, kdo nad těmito formami na počítačové obrazovce kontempluje, přistupuje k nim podobně, jako se přistupovalo k teoriím v klasické době a ve středověku. Postmodern! věda, opírající se o takovouto čistě formální teorii, směřuje k technice, která se od moderní techniky nutně liší. Nejde již o to, aby se vypracovávaly modely pro suroviny, nýbrž spíše o to, aby se vyhledávaly suroviny pro modely. Tedy ne už forma stolu pro dřevo, nýbrž dosud neexistující surovina pro vypracovanou formu. Od této techniky, vznikající na základě formální teorie, lze očekávat vznik alternativních světů, jak se nám nabízejí například v podobě „cyberspaces“*. Jako postmodernisté nejsme již subjekty daného objektivního světa, nýbrž projekty alternativních objektivovaných projekcí. * Druh počítačové simulace. 99 [pageend101](2) NEBE A ZEMÈ: Abychom si lépe ozřejmili, co jsme dosud řekli, všimněme si druhého aspektu přechodu od středověku do novověku. Klasický středověký obraz světa byl zhruba tento: Svět je koule. Uprostřed je země, nad ní voda, nad vodou vzduch a úplně nahoře oheň. Mezi vzduchem a ohněm tvoří dráha Měsíce ontologickou hranici. Za ní se rozprostírá oblast dokonalé harmonie sfér, nebeský řád. Díky astronomii a díky víře tak získáváme určitou představu o tom, jak svět vypadá. V sublunárním světě jde všechno od desíti k pěti. Kameny (kusy země) létají do vzduchu, voda vniká do země, vzduch se dostává do vody, ale Boží spravedlnost zase vše uvádí do pořádku: vyvržené kameny dopadají zpět na zem, voda vyvěrá jako pramen ze země a padá jako déšť ze vzduchu a všechen oheň šlehá svými plameny k nebi. V sublunárním světě se vše děje neuspořádaně, a musí být proto napraveno. A vše, co my sami děláme, je hřích. Nadejde poslední den a nebeský řád bude nastolen i v tomto světě. Nebeská říše bude ustavena i na zemi. Tento obraz světa je písemně zachycen v Aristotelových spisech a v Bibli, jeho správnost lze všude empiricky potvrdit. Všechny vědecké, filosofické a teologické teorie o tom přinášejí důkazy. Středověký politický a sociální řád odráží tento světonázor. A ostrý předěl mezi nebem a zemí tvoří rovněž základ pro oddělení duchovní a světské moci: papež a císař. Obraz světa je tedy nenapadnutelný, všichni jej vždy a všude pokládají za správný. V tomto smyslu je katolický. Přesto se zhroutí katastrofickým způsobem, jaký se sotva ještě někdy bude opakovat. Narušený nebeský řád (například pohoří na Měsíci) se stává viditelným a oddělení nebe a země je tím překonáno. Pokus spojit nebeskou a pozemskou mechaniku (Koperník a Galilei) se nakonec podaří Newtonovi. Na tomto moderním obraze světa je koperníkovská revoluce (slunce, tedy oheň, je středem světa místo země) méně revoluční než přínos Galileiúv. Věci světa (jak na zemi, tak i na nebi) se od nynějška pohybují bez motivu, z důvodů tíže. Nedopouštějí se již žádných hříchů a není je tedy třeba napravovat. Hybatel světa se stává přebytečnou hypotézou. Zákon tíže sám postačí k vysvětlení pohybu. Svět, jak nebe, tak i země, je setrvačný, neživý, absurdní mechanismus, a my jej můžeme ovládnout. Aby se nám to podařilo, musíme jej nejprve poznat. Moc (technika) vyžaduje vědění (vědu). A zde vyvstává gnoseologická problematika, charakteristická pro moderní dobu. Setrvačný svět je rozprostraněná věc. My, kteří stojíme naproti ní, jsme myslící věci. Poznat znamená připodobnit myšlení této roz- prostraněnosti. Svět je geometrický a my sami myslíme jasně a zřetelně, tedy aritmeticky. Poznat svět tedy znamená označit všechny body světa čísly. Avšak tato karteziánská metoda analytické geometrie nestačí. Je třeba vyplnit intervaly mezí čísly, jinak by nám svět proklouzl mezi prsty. To se díky diferenciálnímu počtu skutečně podařilo. Ale i po Leibnizovi zůstává kantovská gnoseologická otázka otevřená: Jak je véda možná? Tato pochybnost je charakteristická pro celou moderní dobu. Na troskách katastrofálně zničeného středověkého obrazu světa vzniká sice zářivá stavba newtonovského obrazu světa, avšak nedokáže již zachránit ztracenou víru. 100 [pageend102]My již tuto pochybnost takto necítíme: pochybujeme jinak. Nejsme již moderní. Spojení nebe a země do jediného universálního svéta, v němž všude platí tytéž, matematicky formulované zákony, se ukázalo jako přechodné. New- tonovská budova se znovu rozpadla. Ne však na středověké dvé části, nýbrž na tři. A tyto tři části nejsou, jako ve středověku nebe a země, zřetelně od sebe odděleny, nýbrž se vzájemně prolínají. Je tomu asi takto: Jsme nuceni rozčlenit věci a procesy svéta do tří kategorií podle rozměrů. Ve střední kategorii, jež je měřitelná v centimetrech a sekundách, platí Newton nadále. V kategorii velkých rozměrů, která je měřitelná pomocí světelných let, platí Einsteinovy zákony. V kategorii malých rozměrů, kde se měří v miliardtinách sekundy, platí zákony kvantové mechaniky. V každém z těchto tří světů se musí jinak myslet, jinak se musíme pokoušet si je představit a jinak v nich musíme postupovat. A přesto nelze od sebe tyto tři světy oddělit, nelze z nich udělat něco na způsob sendviče. Neboť všude proniká svět malých rozměrů do světa středních rozměrů (například Černobyl), svět středních rozměrů do světa velkých rozměrů (například astronautika). Formální neslučitelnost tří světů a jejich vzájemné pronikání vyvolává tyto pochybnosti: Není tomu tak, že svůj způsob matematického myšlení promítáme navenek, aby se nám pak vrátil ve formě tří světů nazpět? Není tomu tak, že jsme algoritmy a teorémata tvořící kostru světa vyprojektovali sami ze sebe a zapomněli na ně, abychom si je nyní pracné znovu osvojovali? Není tomu tak, že pouze objevujeme, co jsme sami vynalezli? Takovouto podobu má postmoderní, postdějinná pochybnost. Úvahy o vztazích mezi nebem a zemí se na tomto místě setkávají s našimi úvahami o látce a formě. Právě zmíněná postmoderní podoba pochybnosti znamená, že „pluriversum“ se svými třemi světy je možná naší vlastní projekcí. A to implicite znamená, že vedle svéta vědy můžeme ustanovovat i světy jiné, stejně poznatelné, zakusitelné a manipulovatelné. Že ztrácí smysl rozlišovat mezi tím, co je dáno a co bylo vytvořeno, mezi tím, co je „datum“ a co „factum" (ve smyslu lat. čin, skutek, od „facere“, pozn. překl.), mezi pravdivým a mylným, mezi skutečným a zdánlivým, mezi vědou a uměním. Že všechny tyto moderní kategorie je třeba nové definovat, protože již nejsme subjekty, nýbrž „projekty“. Že například místo „pravdivé“ a „mylné“ je třeba dosadit „pravděpodobné“ a „nepravděpodobné“. Místo „skutečné“ a „zdánlivé“ „konkrétní" a „abstraktní“. A místo „věda" a „umění“ „formulace“ a „projekce“. Tento pokus uchopit současnou změnu paradigmatu za dva konce a rozuzlit ji je nutně neúplný. A může vést ke vzniku nedorozumění. Může například vyvolat dojem, že postmodernismus je Solipsismus. Naopak: Jestliže přijmeme názor, že svět je naší projekcí, vyplývá z toho, že i my sami jsme pouhými projekcemi. A tato reversibilní ontologie (žádný subjekt bez objektu stejně jako žádný objekt bez subjektu) je podstatným znakem postdéjinné doby. Toto vše je, jak jsem již řekl, v této přednášce naznačeno jen neúplné a v náčrtech. A nehovoří se tu o nových formách vědomí a jednání vyrůstajících z této změny 101 [pageend103]paradigmatu. Nebylo to možné. Souvisí to jen zčásti s časovým omezením této přednášky. Skutečný důvod je ten, že se nacházíme, jak se domnívám, v procesu změny paradigmatu, jehož důsledky nejsme schopni obhlédnout. Přesto jsem si troufl to alespoň nadhodit, protože toto je první příležitost, kdy mohu ve svém rodném méstě pohovořit o některých myšlenkách, jimiž se zaobírám. (Přeložil R. S.) Zajistěte si PŘEDPLATNÉ na revue PROSTOR I při zdražení zůstává cena stále stejná Objednávky zasílejte na adresu: ROVINA P.O.BOX 76 383 11 Prachatice, tel. (0338) 223 80 102 [pageend104]esej POČÍTAČOVÝ SVĚT Martin Prosek Od okamžiku, kdy Martin Heidegger napsal svou známou stať nazvanou Doba, v níž svět se stal obrazem, uplynulo jen několik desítek let, a filosofie je nucena čelit době, v níž obraz se stává světem. Descartovský subjekt se podle výstižného označení V. Fiussera proměňuje v „projekt“, vytvářející celé nové světy. Definuje-li se pravda tradičně jako shoda vědomí (mysli) s realitou, přestává být pravda záležitostí aposteriorniho poznání a mění se v apriorní konstrukci. Znovu, tentokrát zvlášť naléhavě, vyvstává základní filosofická otázka: Co je skutečnost? Jestliže filosofie nad těmito aktuálními otázkami dosud váhá, svěží mysl studenta prvního ročníku z oboru počítačové techniky tuto otázku vnímá jako bezprostřední, jak o tom svědčí i toto malé pojednání ke zkoušce ze společenských véd Martina Proška z elektrotechnické fakulty ČVUT. * * * V poslední dobé se díky rozvoji počítačové techniky stále více mluví o světě, jehož vnímání bude lidem zprostředkováno pomocí počítačů. Již existují zařízení, která - zatím jen omezeně - umožňují vstoupit do tohoto světa, pohybovat se v něm a ovlivňovat jej. Po stránce technické to znamená simulaci zrakových, hmatových a sluchových jevů, analýzu pohybů a verbálních projevů člověka. Prozatím se k tomu používá neohrabaných „data-rukavic“ - rukavic protkaných desítkami snímačů, „očních obrazovek“ - miniaturních zobrazo- vačú ve velikosti brýlí, mikrofonu a sluchátek. Kvalita počítačové simulace je zatím omezena rychlostí a kapacitou počítačů. To vše je však jen otázkou času. Tato technika se bude postupně stávat stále dokonalejší. Jistě přijde jednou doba, kdy tyto věci zevšední a budeme je používat se stejnou samozřejmostí jako automobil, pračku nebo televizor. Bude to znamenat i zdokonalení této iluze počítačového světa a možná že tento svět nebude díky dokonalé technice k rozeznání od skutečného světa. V této chvíli ale vyvstává otázka: Co je to „skutečný svět“? Pokud bude tento počítačový svět poskytovat dokonalou iluzi, jak má potom člověk rozeznat onen „skutečný svět“? Každý člověk by mohl mít svůj vlastní počítačový svět, takový, jaký si bude přát, neboť počítače mu budou moci splnit každé přání. Nebude již třeba, abychom přesně kopírovali realitu, svět, který dnes důvěrně známe. Nikdo by 103 [pageend105]v tomto svétè nechtěl být horší než ve skutečném (reálném) světě. Chtěl by být lepší: silnější, chytřejší, krásnější - a počítače mu to umožní. Pokud by každý člověk žil v tomto počítačovém světě obklopen pouze simulací, byly by jeho schopnosti a možnosti neomezené. Mohl by být kouzelníkem, despotou, pohádkovým princem, supermanem atd. Dnes každý, kdo pracuje s počítačem, zná počítačové hry, ve kterých se před hráčem otevírají nové svéty naprogramovaných her. V počítačovém světě by toto vše nabylo nových dimenzí a v porovnání s ním by skutečný svět vybledl a stal se fádním a nudným. Ale znovu je tu otázka: Co je to „skutečný svět“? Z hlediska vnímání by člověk, pokud by simulace byla dokonalá, tj. pokud by v lidských schopnostech nebylo rozpoznat rozdíl, vnímal oba světy jako skutečné. Otázka je, kterému z obou světů by dával přednost. Jistě asi tomu, který by mu poskytoval silnější prožitky a ve kterém by se mu dařilo lépe uspokojovat své potřeby. A to je právě základní problém. K fyzické existenci člověka je třeba, aby člověk mohl jíst, pít, vyměšovat a pohybovat se. Vyřešit tyto problémy po technické stránce přinese jistě více problémů, než jsou ty, jež souvisejí s prostou simulací smyslových jevů. Pokud by oba světy byly po této stránce rovnocenné, mohli bychom říci, že člověk získal možnost existovat nezávisle na vnějších podmínkách. Podle mého názoru jsou však tyto úvahy bezpředmětné. Přinejmenším by se člověk odpoutal od jedné materiální základny (svého těla), ale současně by se připoutal k jiné materiální základně (počítači), což neřeší problém spja- tosti těla s duchem. Člověk je existenčně závislý na svém těle. Duše je spjata s tělem a vliv těla na duši je značný - při současném způsobu života můžeme pozorovat, jaký vliv mají na lidskou mysl různé civilizační choroby. Tyto nemoci jsou způsobeny nevhodným přizpůsobením životního prostředí člověku, jeho skutečným fyzickým potřebám. Člověk je s přírodou spjat daleko více, než si připouští. Ne nadarmo byl ideálem renesance člověk harmonicky dokonalý jak po duševní, tak i po tělesné stránce. Dnes se již jako samozřejmý přiznává fakt, že pouze technokratický přístup k otázkám bytí by vedl k degeneraci či záhubě. Proto se domnívám, že pomocí počítačových světů nelze dosáhnout nezávislosti duše na tělu, stejné míry skutečnosti všech světů. Vždy bude existovat rozdíl mezi skutečným, reálným světem a počítačovou fikcí. Skutečné uplatnění jistě naleznou počítačové světy v simulování různých situací, při výuce, při ovládání některých zařízení na místech pro člověka nepřístupných, umožní životní uplatnění invalidním lidem a v neposlední řadě budou sloužit účelům zábavy. Počítačový svět je prozatím jen hudbou budoucnosti a nezbývá než doufat, že až se stane přístupný, bude lidstvu ku prospěchu a ne k záhubě. 104 [pageend106]FILOSOFIE TRANSFORMACE. MORÁLNĚ-KULTURNÍ DIMENZE SVOBODY * * Přednáška prof. Michaela Novaka proslovená na výroční konferenci Mont Pelerín Society v Praze dne 4. 11. 1991. Přeložil Michal Semín. Michael Novak Michael Novak je významný americký filosof a teolog slovenského původu, ředitel Social and Political Studies při American Enterprise Institute, autor mnoha publikací o nábožensko-etických kořenech demokratického kapitalismu, zasvěcený kritik „teologie osvobození“ a americké liberální levice. Senátem amerického Kongresu byl jmenován do Rady pro mezinárodní rozhlasové vysílání, spravující mimo jiné Rádio Svobodná Evropa a Svoboda. Jako americký velvyslanec se účastnil řady jednání Konference o bezpečnosti a spolupráci v Evropě. Je zakladatelem revue Crisis (recenzi na tento časopis naleznete v rubrice Poznámky). * * * Asi před sto lety se moji čtyři prarodiče stěhovali z Tater do Ameriky. Než jako osmnáctiletý odjel, zavěsil otec mé matky malý křížek na strom u cesty před svým domem ve slovenské horské vesničce Brutovce. Otec mého otce pocházel z Dúbravy, dědiny nepříliš vzdálené od Brutovců, ležící na úpatí kopce čnějícího nad troskami hradu ve Spišském Podhradí.Oba dožili své dny v Johns- townu v Pennsylvánii, kde jeden pracoval jako horník, zatímco druhý nakonec vlastnil řeznictví. Proto je pro mne toto pozvání do Československa pozváním „domů“ a jsem vděčný za tuto příležitost. 105 MYŠLENKOVÉ pr o u d y xx. s t o LEt Í [pageend107]1. Tři složky svobody Před mnoha lety jsem měl ambice sepsat filosofii svobodné společnosti. Přemýšlel jsem tehdy o přechodu ke svobodné společnosti v Latinské Americe, Asii a nakonec v marxistickém svétě. Podstata mého objevu tehdy i nyní je zdánlivě jednoduchá: svobodná společnost se skládá ze tří částí. Existují tři složky svobodné společnosti, ne jedna. A nejobtížnéjším úkolem těch, kdo by chtěli vytvořit svobodnou společnost, je vybudovat všechny tři složky současně, nebo alespoň v nějaké smysluplné koordinaci. Pravda, svoboda je jedna. Ale lidská bytost je složitý komplex. Každá žena a každý muž je současně živočichem politickým, živočichem ekonomickým a živočichem zkoumajícím, hledajícím spravedlnost, věrnost, svědomí a lásku. Vybudování společenských institucí, které nás podporují ve všech těchto třech aspektech naší identity-politickém, ekonomickém a morálním-, to byla dlouhá náročná práce, již lord Acton nazval historií svobody. Když v tomto kontextu hovoříme o svobodě, nemyslíme tím pouze objasnění klíčových myšlenek, ale i vybudování institucí. Máme na mysli vybudování svobodné společnosti. Máme na mysli společenskou, sociální úlohu (socialisté lhali, když křičeli, že pouze oni se starají o „společnost“, zatímco ti, kterým leží na srdci svoboda, se starají pouze o „buržoazní individualismus“). Jak jste zdolali ve střední Evropě, a zvláště tady, v Československu, tu dlouhou cestu budování svobodné společnosti? Vy tady na místě to víte lépe než my, kteří to sledujeme z dálky. Ale měli byste vědět, jak velmi obdivujeme vše, čeho jste dosáhli - od velké morální revoluce zdola, která přinesla „zázrak roku 1989“, až po parlamentní volby a odstartování působivé a odvážné ekonomické reformy. Dosáhli jste velmi mnoho ve velmi krátkém čase a my vám vzdáváme úctu. Očividně jste udělili přihlížejícímu světu tři důležité lekce. Za prvé jste ukázali, že lidské bytosti touží být svobodné - to znamená zodpovědné, nezávislé, dospělé. Ukázali jste, že tzv. „filosofie základních potřeb“, která znamená především „starání se osvícené avantgardy lidu o základní potřeby občanů“ a teprve potom starost o jejich svobodu, je (pokud vůbec) vhodná pro dobytek, ne však pro lidské bytosti. Může se hodit pro chov skotu, ovcí, králíků nebo drůbeže, ale žádná „Zvířecí farma“ nemůže uspokojit lidskou touhu po osobní zodpovědnosti. Z toho důvodu první slova na vašich rtech vyjadřovala základní lidskou touhu po vládě založené na souhlasu ovládaných, po vládě nikoliv svévolné a všemocné, ale podřízené zákonu. Na prvém místě jste chtěli demokratickou republiku, která chrání práva jednotlivců a menšin proti tyranii většiny. Vaším bojovým pokřikem byla „DEMOKRACIE“, nebo ještě lépe „OBČANSKÉ FÓRUM“. Toto volání po Občanském fóru ukazuje, že občanská společnost je něco širšího a základnějšího než „stát“. Volali jste po omezení státu. Byl to hlas, který chtěl nadřazení zákona a morálky nad mocí. To vše jste shrnuli do krátkého a symbolického slova: „Demokracie.“ Demokracie tedy není jednoduchý pojem. A vytvoření mnoha institucí, které skutečně ochraňují občanskou společnost, není jednoduchý proces. Pouze in106 [pageend108]stituce vznikající dobrovolné z iniciativy svobodných občanů mohou vytvořit osobní a společenský prostor, ve kterém skutečná lidská svoboda žije, působí a má své bytí. „Princip svobodného sdružování," píše Tocqueville, „je prvním zákonem demokracie.“ Velmi rychle jste si osvojili umění sdružovat se. Skutečně, budoucnost svobody v bývalých marxistických zemích spočívá v rozvíjení a zdokonalování tohoto umění. Existuje nespočetné množství společenských úkolů, které svobodná sdružení občanů mohou řešit úspěšněji a lépe než státní byrokracie. A čím více jsou občané schopni sdružovat se, tím méně je stát všemocný a byrokratický. Vlády jsou nezbytné. Ani na okamžik nechci být omylem považován za agitátora proti vládě. Sloužit ve vládě vlastním lidem, vzít na sebe úlohu státníka, to je nejušlechtilejší ze všech povolání. Bez vlády by lidská práva nebyla v bezpečí: „Na ochranu těchto práv se mezi lidmi ustavují vlády“ -stvrzuje naše Deklarace nezávislosti. Svobodná společnost vyžaduje vládu. Ale musí to být „vláda lidí, prostřednictvím lidí, pro lidi“. Ne vláda nad lidmi, ne vláda, která lidi utlačuje. Ale samotná vláda není vše. A tak druhá lekce vaší čerstvé zkušenosti opět zdůraznila celému lidstvu, že samotná demokracie nestačí, nevyhnutelný je i růst ekonomiky. V těchto dnech není zapotřebí mnoha argumentů na přesvědčení občanů bývalých marxistických států střední Evropy, že svobodná společnost nespočívá pouze v ustavení vlády či demokracie nebo právu volit každé dva roky. Pokud demokracie nebude přinášet stálé zlepšování ekonomických podmínek, občané ji nebudou dlouho milovat. Dovolte mi podat toto druhé poučení z jiné strany. Dynamické hospodářství, prosperující a zajišťující zlepšení životních podmínek pro všechny, je nezbytnou podmínkou přežití demokracie. (Podmínkou nezbytnou, ne však postačující.) Demokracie potřebuje dynamické hospodářství. Demokracie potřebuje podnika- vost, invenci, objevnost a tvořivost, aby vznikaly představy, jaké další výrobky a služby je třeba poskytovat a jaké prostředky jsou k tomu zapotřebí. Bez důvtipu, vynalézavosti, představivosti, tvořivosti, bez intelektuálních schopností obsažených v etymologickém kořenu slova „kapitalismus“ - v latinském slově caput - mohou občané těžko očekávat potěšení z ekonomického růstu. A pouze smysluplná naděje občanů, že jejich děti budou žít lepší život než oni, upevňuje jejich lásku k demokracii. A proto jediná forma politické ekonomie, která skutečně funguje, je demokracie a kapitalismus - samospráva jak v politické, tak v ekonomické oblasti. Již v průběhu dvou krátkých let jste zjistili, že není lehké navrhnout ekonomický program, který zamezí potlačování základního práva na osobní hospodářskou iniciativu - navrhnout, jak se někdy říká, hospodářství otevřené podnikatelské aktivitě. V každém lidském srdci je obava před svobodou a riziky, která ji doprovázejí. Je tu hrozivá společenská touha po uzákonění výrobních plánů, po paternalismu, po ochraně občanů před jejich vlastní svobodou, po rozhodování za jiné, a dokonce po prosazování toho, že občané nejsou „připraveni na svobodu“. Nejsou to pouze komunistická srdce, v kterých se skrývá snaha hrát si na „Velkého Bratra“. 107 [pageend109]Svoboda je vlastní podstatou lidské bytosti. Je v nás tím, co je v židovském a křesťanském myšlení nejvíce podobné Bohu, je tím, co z nás vytváří obraz Boží, který je zdrojem veškerého našeho konání a lásky. Naneštěstí, jak upozornil Dostojevský před sto lety, lidské bytosti se tiše obávají zodpovědnosti vrozené tomuto Imago Dei. Ačkoliv se jí všichni hlasitě dovolávají, Dostojevský píše: „Dej člověku svobodu a za patnáct minut ti ji začne vracet.“ L.idské bytosti mají strach ze svobody. Bojíme se sami sebe. Existuje mnoho příznaků, že i vy v Československu jste v průběhu posledních dvou let, podobně jako všichni ostatní lidé, pocítili tento strach. V roce 1989 každý volal po svobodě. V roce 1991 se jí mnozí - celkem přirozeně - obávají. Mnozí mají strach ze zodpovědnosti a rizik, které svoboda přináší. Tak se ve vaší zkušenosti objevila třetí velká lekce svobody, stejné jako ve zkušenosti všech lidí, kteří šli touto cestou. Politická svoboda nestačí, ekonomická svoboda je také málo. Ani svobodná politika, ani svobodná ekonomika nemohou uspět, pokud nedojde k hluboké morální a kulturní revoluci. Slovy francouzského básníka Charlese Peguy: „Revoluce je buď morální, nebo žádná.“ Politologové často přehlížejí morální a kulturní rozměr svobody. Při vytváření institucí politické svobody odpovídajících historii a podmínkám života konkrétních lidí vyvstává mnoho konkrétních nejistot. Obdobné je mnoho praktických nejasností při vytváření institucí ekonomické svobody. Ale je velkou chybou, byť chybou všeobecně rozšířenou, přehlížet a zanedbávat instituce, které podporují morální zvyklosti nezbytné pro svobodnou politickou ekonomii. Je chimérickou ideou, napsal James Madison, představovat si, že svobodná republika může přežít bez každodenního uplatňování hodnot svobody. Svobodná společnost závisí na zodpovědnosti, iniciativě, podnikavosti, předvídavosti a veřejné odvaze. Závisí na prostých, obyčejných, každodenních vlastnostech. Občané, kteří jsou závislí, pasivní, nezodpovědní a úzce zaujatí vlastním prospěchem, budou špatné řídit své vlastní konání a jejich představa samosprávy je odsouzena k zániku. Rozhodující složkou státnického umění je proto schopnost rozpoznat a pěstovat kulturní zvyklosti nepostradatelné pro výkon a přežití svobody. Svobodnou společnost nelze přinutit k rozkvětu jakýmkoliv souborem morálních zvyklostí. Tam, kde jsou občané zkorumpovaní, nečestní, lhostejní ke své práci, neteční, lhostejní k vyšším cílům, chtějí-li podvádět a krást a šidit, dychtí-li po přídělu ze státní pokladny, ale nehodlají přispívat ke společnému dobru a nespravedlivě se obohacují, tam musí samospráva nutně selhat. Skutečně se ukázalo, že mnozí lidé v celém světě projevují neschopnost udržovat instituce svobody v chodu. Cesta ke svobodě, upozorňoval Tocqueville, je dlouhá právě proto, že vyžaduje naučit se zvyklostem svobody. Ne všechny zvyklosti jsou prospěšné. Cesta je úzká a brána těsná. 108 [pageend110]2. Zvyky a instituce Povšimněte si, že mezi třemi složkami svobody, jakkoli jsou důležité, nekladu největší důraz na složku politickou a ekonomickou, nýbrž na morálně- -kulturní, která je rozhodující pro zajištění úspěchu dvou předchozích. A také si všimněte, že v rámci morálně-kulturní složky kladu velký důraz na zvyky a instituce. To je také v souladu s filosofií Jamese Madisona, jednoho ze dvou nebo tří nejbystřejších praktických filosofů svobody v celé historii lidstva. Naše práva, napsal kdysi Madison, hovoříme-li o právech proklamovaných Deklarací nezávislosti a Ústavou USA, jsou chráněna nikoliv zárukami na papíře, ale zvyklostmi a institucemi amerického lidu. Dříve než lze práva chránit, je třeba tyto zvyklosti postupně tvořit a uvádět do života. Instituce, které tyto zvyklosti řádně, průběžně a spolehlivě garantují, musí být pevně konstituovány. Mnozí filosofové nevěnují pozornost tomu, že svobodná společnost vyžaduje charakteristické zvyklosti, které obvykle nenalézáme v dostatečné míře v tradičních nebo nevolnických společnostech. Staré zvyky nejsou postačujícím základem svobodné společnosti. Například zvyky vlastní feudální společnosti, v jaké prakticky žili naši prarodiče v rakousko-uherské říši v minulém století, zahrnovaly úctu, poslušnost, vysoký stupeň závislosti a nízkou úroveň autonomie, iniciativy a občanské zodpovědnosti. Není to tak dávno, co hlavními aktéry dějin Evropy byli aristokraté, představitelé státu (a někdy církve) a obecně veškeré osobnosti na místní úrovni: vévodové, knížata, rytíři, nižší úředníci a jejich zástupci. Hlavní povinností „poddaných“ říše bylo „modlit se, platit a poslouchat“. Povinnosti svobodných občanů ve svobodné společnosti jsou zcela odlišné. Rozhodujícímu historickému přechodu z úlohy poddaného do role občana se nedostalo takové morální a kulturní analýzy, jaké si zasluhuje. Když se z poddaných stali občané, nebylo možné očekávat, že budou pouze poslouchat. Oni sami se stali protagonisty samosprávy. Jsou konečným zdrojem politické moci. „My, lid,“ říká preambule americké ústavy. V konečném důsledku jsme nej- vyšším suverénem my. My máme nejvyšší moc a nejvyšší zodpovědnost za náš osud. Nezačneme-li uplatňovat nový soubor zvyklostí, postojů a praktik - budeme-li nadále jednat jako pouzí poddaní -, samospráva je jen přeludem. Svobodná společnost od nás naopak vyžaduje politickou iniciativu. Musíme se učit umění svobodného sdružování. Abychom dosáhli určitých sociálních cílů, musíme si osvojit zvyk organizovat se. Neboť neexistuje doslova nikdo, na koho bychom se mohli obrátit, pokud se nerozhodneme vzdát se opět svých svobod. V tom spočívá význam aktivizace celé občanské společnosti. Jednotliví občané musí začít sami u sebe. Musí prokázat představivost a iniciativu, rozpoznat a úspěšně zvládnout velké množství úkolů, což zlepší jejich vlastní životy i život obecně. A musí se naučit, jak to provádět prostřednictvím dobrovolné spolupráce s ostatními, vytvářením vlastních organizací. Umění organizovat se je obzvlášť důležité. V tomto kontextu se obecné dobro a osobní naplnění překrývají. Posílit spo109 [pageend111]lečenské vazby a stmelit společnost znamená podpořit svůj vlastní prospěch, dosažení osobních a rodinných cílů přispívá dobru všech. Oddělit ve spolupracující společnosti vlastní zájem od zájmu společenského není vůbec snadné. Posílení dobrovolných sdružení své vlastní společnosti je současně podporou jak blaha obecného, tak osobního. Aktivní politické strany a další sdružení, vyvíjející a kontrolující nejrůznější činnosti, které zabezpečují dobré životní podmínky, dynamizují tak vnitřní život občanské společnosti a ženou ji kupředu. Tento úspěch společnosti má zpětný vliv na osobní a rodinný prospěch. Obdobně úspěch každého člověka a každé rodiny přispívá k obecnému dobru. Od poddaných se očekává poslušnost, od občanů naopak projevy iniciativy a podnikavosti. Od poddaných se očekává závislost, ale od občanů statečnost, zodpovědnost, nezávislost a samostatnost. Poddaní mají vykonávat to, co je jim nařízeno, a dostávat to, co je jim přiděleno, ale občané mají být činorodí a tvořiví. V době svobodných společností musel být tudíž klasický systém hodnot, zděděný z Aristotelovy Etiky a doplněný středověkem, rozšířen. Čas mi brání učinit víc než pouze vyjmenovat tyto nové hodnoty. Žádná svobodná společnost bez nich nemůže dlouho přetrvat, dokonce ani vzniknout. 1. Iniciativa. Jsou-li občané naprosto nezávislí, musí jako první rozpoznat přicházející nebezpečí a příležitosti a být prvotním zdrojem společenského jednání, které na tato nebezpečí nebo příležitosti reaguje. 2. Podnikavost. Zvláště (ale ne pouze) v ekonomické sféře občané nesmí stát v pozadí a čekat na „ostatní“ (nebo na stát), až jim zajistí zboží a služby nezbytné pro zlepšení každodenního života, ale musí projevit rozhled a organizační schopnosti, aby těchto cílů dosáhli sami. Lidská osobnost není pouhým jednotlivcem v tom smyslu, že se liší od ostatních, tak, jako je jednotlivcem každá kočka a každý strom. Lidská osobnost je víc než to, podle definice je původním zdrojem pronikání do podstaty věcí a jednání. Stvořený k obrazu Božímu, každý člověk je Bohem určen být tvůrcem a spolutvůrcem, chcete-li, určený projevovat představivost, tvořivost a schopnost dosahovat cílů, které si sám určil. Tuto činnost nazýváme podnikavosti. Stejně jako jiné návyky získává se praxí, opakovanými pokusy a vytrvalostí. 3. Společenská spolupráce. Viděli jste již, že Tocqueville pokládal umění sdružovat se za první zákon demokratického života. K dosažení toho, co poddaní očekávali od aristokracie nebo od státu, se svobodní občané musí sdružovat. Je komunistickou lží, že jediná cesta, jak překonat přílišný individualismus, je čekat, až Strana nebo stát vydají sociální příkazy. Svobodní občané jsou schopni zcela zmobilizovat svoji vlastní představivost, vlastní iniciativou úspěšně vyřešit i ty nejobtížnější sociální úkoly. Ve skutečnosti je schopnost svobodných občanů z vlastní vůle vytvářet svobodné společenství to, co dává přívlastku „sociální" v moderním spojení „sociální spravedlnost“, které vzniklo právě pro potřeby éry svobodných společností, jeho sílu. Když se vynoří problémy, což je nevyhnutelné, občané mají HO [pageend112]jak právo, tak povinnost vytvářet společenství, která hledají nápravu, a to i proti státu. To samé, objeví-li se nová potřeba. Je obrovským omylem uvažovat o „sociální spravedlnosti“ jako o činnosti státu nebo jako o synonymu pro „etatistickou spravedlnost“. Sociální spravedlnost je vlastně formou svobodného sdružování. Pouze jako poslední možnost a po přijetí patřičných opatření proti nepřiměřené byrokratické moci moderního státu postupují někdy svobodní občané státu část moci, která náleží jim, aby dosáhli svých cílů prostřednictvím činnosti omezené dohodnutým způsobem. 4. Veřejná činorodost a občanská zodpovědnost. Když občan přestává být poddaným, stává se zodpovědným nejen za své osobní a rodinné cíle, ale za celou oblast obecného nebo veřejného dobra. Stává se správcem svého vlastního bytí. Musí si hledět zkrášlení svého města, života, umění a vědy, ochrany veřejných památek a všech veřejných denních potřeb, jako jsou voda a elektřina, silnice a mosty, ekonomická životaschopnost jeho společenství a ochrana životního prostředí. Bude natolik rozumný, že zodpovědnost za všechny tyto věci nesvěří jednoduše a výhradně (bez kontroly a protiváhy) do rukou státu. Čím více těchto služeb jsou občané schopni zabezpečit soukromou cestou spíše než prostřednictvím státu, tím bude jejich společnost vitálnější, různorodější a svobodnější. Je přirozené, že určitou zodpovědnost opatrně přenesou na smíšené veřejně-soukromé instituce a jiné prověřené mechanismy, jejichž zodpovědnost je pečlivě sledována. Faktem zůstává, že čím větší smysl pro občanskou zodpovědnost a veřejnou činorodost občané sami projeví, tím svobodnější - a nádherně rozmanitější - bude jejich společnost. Můžeme se zmínit o dalších vlastnostech nezbytných pro přetrvání svobodné společnosti - jsou to kupříkladu (5) zvyk působit jako „loajální opozice“, to znamená projevovat nesouhlas bez soustavné obstrukce; (6) umění kompromisu v praktických záležitostech, a to i v případech, s kterými z principu nesouhlasíme - aby se dokonalé nestalo nepřítelem dobrého; (7) zvyk projevovat respekt vůči druhému, i když nesouhlasíme s jeho názory; (8) umění hovořit přátelsky i s tím, kdo nám nejvíce oponuje, aby se zachovala možnost budoucí praktické spolupráce. (9) V krátkosti lze říci, že demokratické soužití vyžaduje zdvořilost nejvyššího stupně v argumentaci i jednání, a to i při intenzívní opozici. Neobstojí námitky, že důsledkem zdvořilosti je určité „pokrytectví“, neboť zdvořilost vyžaduje přívětivé chování i vůči těm, k jejichž názorům cítíme odpor. Vždyť demokratické postupy jsou něco na způsob společenského tance a obecné blaho vyžaduje určitou kontrolu primitivních citů. Tento výčet je samozřejmě neúplný a každý jeho bod by vyžadoval mnohem podrobnější vysvětlení. Avšak v zemích, kde se tak dlouho uplatňovaly leninské manýry a způsoby chování, není v žádném případě plýtváním energie upozorňovat na způsoby, kterými svobodná společnost apeluje na morální zvyklosti odlišné od zvyklostí společnosti otrocké. 111 [pageend113]3. Instituce Kromè hodnot je nezbytné podívat se i na společenské instituce, které samy mohou hodnoty svobodné společnosti vštěpovat: domov, škola, universita, dobrovolná sdružení, tisk, uméní, a snad především církve. V bývalých marxistických zemích byly během padesáti let mnohé instituce morálně-kulturního systému odříznuty od zvyklostí, způsobů a zásad svobodné společnosti. Navíc umění a zvyklosti svobodné společnosti ve světě vně železné opony za padesát let pokročily kupředu. Nejsou tam, kde byly v roce 1938. Proto klíčové instituce občanské společnosti nemohou začít tam, kde skončily před druhou světovou válkou. To je obzvlášť důležité z toho důvodu, že v desetiletích po druhé světové válce se do svobodné společnosti vštípil hluboký a opravdový pluralismus moderního svědomí. Jak myšlení, tak společenské způsoby jednání týkající se náboženské svobody a svobody svědomí daleko překročily své hranice z roku 1938. Vyzkoušelo se a vyhodnotilo mnoho společenských experimentů. Na jedné straně v oblasti svobody svědomí ustoupila tolerance něčemu ještě silnějšímu a mnohem obdivuhodnějšímu: vzájemnému respektu k rozdílům ve svědomí. Na druhé straně určitá falešná tolerance a laissez faire naprosté lhostejnosti také ustoupily rostoucímu přesvědčení, že svědomí sice musí být svobodné, ale podstata svědomí je tak důležitá pro zachování svobodné společnosti, že se musí stát záležitostí živé, ohleduplné a zdvořilé veřejné diskuse. V pluralistické společnosti nestačí přenechat „veřejný prostor“ morální lhostejnosti. Naopak, občané a jejich společenství by měli být povzbuzováni, aby formulovali principy svého svědomí otevřeně, veřejně, zdvořile a s úctou, aby mohly být veřejně zhodnoceny i morální argumenty protivníka. Nemělo by se dovolit, aby pluralismus zdegeneroval na beztvarou hmotu s nejnižším společenským jmenovatelem. V nejzávažnějších morálních záležitostech potřebuje být pluralistická společnost oživena inteligentní veřejnou debatou. Proto musí být tak závažné veřejné problémy jako interrupce, euthanasie, eugenika a jim podobné plně a otevřeně vysloveny v celé své hloubce a rozměrech. Také tímto způsobem se sám veřejný prostor stane zdrojem morálního vzdělání a morální opravdovosti, bez kterých svobodná společnost není hodna svého jména. 4. Závěr Snad mi dovolíte zakončit obrazem svobody, který je drahý nám ve Spojených státech. Jeho universální význam dosvědčili mladí čínští studenti během nezapomenutelných demonstrací v Šanghaji a Pekingu v květnu 1989. Neboť tito studenti si vytvořili obraz svobody, o kterou usilovali - bílou plastikovou repliku sochy Svobody z přístavu New York. Tento obraz svobody původně vymyslela a vytvořila Francouzská liberální strana v roce 1886. Francouzi ne- 112 [pageend114]zpodobnili svobodu jako mladého bojovníka s puškou, ale naopak tradičním symbolem postavy bohyně Moudrosti, třímající v jedné ruce pochodeň Rozumu proti tmě vášní a nevědomosti a v druhé ruce Knihu Zákona. Toto je příhodný symbol morálně-kulturního systému, jehož důležitost jsem se pokoušel zdůraznit. Svobodu politickou a svobodu hospodářskou nelze uskutečnit bez svobody morální a kulturní. Taková svoboda není svobodou nechat se unášet proudem vášní nebo nevědomosti, ale spíše svobodou jít za světlem svědomí nebo rozumu. Je také svobodou pod vládou zákona. Vláda zákona není opakem svobody: je nepostradatelná pro politickou a hospodářskou svobodu. Vláda zákona je také nepostradatelná pro svobodu morální, kterou už dávno Cotton Mather a ne tak dávno lord Acton popsali jako říši svědomí spíše než instinktu. Velký experiment, do kterého se pustily bývalé marxistické země střední Evropy - a zvláště země mých prarodičů -, je v podstatě experimentem morálním. Vytvořit svobodnou obec znamená především a zároveň utvářet lidi uplatňující zvyklosti svobody pod vlídnou vládou institucí svobody. Váš úspěch při zdolávání této cesty je velkým okamžikem pro nás ostatní, neboť lidská svoboda je nedělitelná a neúspěch jednoho národa zraňuje všechny ostatní, stejně jako úspěch každého z národů všem ostatním dává možnost a povzbuzuje je. My sami v Americe musíme podstoupit velké morální znovuprobuzení. Neboť svoboda jednou dosažená není zabezpečena navždy. Jedna generace může přílišnou nedbalostí uvést do pohybu rychlý úpadek svobody. Naše instituce, které jsme naštěstí zdědili, jsou obdivuhodné a v posledních letech jsme dosáhli výrazného morálního pokroku. Přesto nemůžeme říci, že bychom žili morálně a intelektuálně nejlépe, jak dovedeme. To je další důvod, proč vaše úsilí v překonávání prázdnoty, zoufalství a hořkosti, a v boji za holé přežití leninských let jsou tak významné pro nás ostatní. V těchto bojích je celé lidské pokolení jednotné. Neboť je těžké pro všechny ženy i všechny muže kdekoliv na světě zasloužit si svobodu, která je v nás. Často selháváme. Ale musíme se navzájem povzbuzovat a kráčet kupředu. Přejeme-li vám, aby vás provázel Bůh (což děláme), přejeme stejnou přízeň a požehnání také sobě. „Nic není strašnějšího než činorodá nevědomost. J. W. Goethe 113 [pageend115]MÁTE ZÁJEM SE BLÍŽE SEZNÁMIT S NÁZORY VÝZNAMNÝCH PŘEDSTAVITELŮ LIBERÁLNÍHO A KONZERVATIVNÍHO MYŠLENÍ Navštivte čítárnu Občanského institutu, kde je pro vás k dispozici jinde v Československu prozatím nedostupná literatura tohoto zaměření (publikace M. Novaka, F. A. von Haycka, L. Misesc, M. Friedmana a mnoha dalších, z časopisů např. The American Spectator, Commentary, The Salisbury Review, Spectator, Policy Review, Prostor, Proglas...). Z vlastní knižní produkce Ol si u nás můžete zakoupit knihu F. A. von Hayeka Cesta k nevolnictví, v dubnu letošního roku vyjde český překlad díla M. Novaka Duch demokratického kapitalismu. Nabízíme vám i nepravidelně vycházející Bulletin Ol. V případě vašeho zájmu vás budeme pravidelně informovat o dalších námi pořádaných akcích (přednášky, semináře, nabídka odborné literatury v knihkupectví Fišer, Kaprova 10, Praha 1. 10.00-19.00 10.00-18.30 Hodiny pro veřejnost: pondělí, čtvrtek, patek 10.00-16.00 úterý středa OBČANSKÝ INSTITUT, Čs. armády 16, Praha 6, tel./fax 31 18 004 [pageend116]EXCERPTA Otevřená společnost a její nepřátelé * * Ukázka z knihy Karl Raimund Popper, Otevřená společnost a její nepřátelé, jež vyjde letos v nakladatelství Oikumené. Přeložil Miloš Calda. PARADOX DEMOKRACIE Karl Raimund Popper K. R. Popper napsal svou knihu Otevřená společnost a její nepřátelé počátkem čtyřicátých let - vyšla roku 1945. Jako filosof védy v ní spojil své úvahy metodologické se svými politologickými názory. V době triumfujícího postupu nacismu a zároveň růstu iluzí o komunismu se postavil na obranu „otevřené společnosti“ a svobody individua. Svými přesnými analýzami rozložil a zpochybnil mnohé teze totalitarismu. Především se postavil vší mocí logiky proti jeho historicistním argumentům - proti víře, že dějiny jsou řízeny zákonitostmi, jež lze poznat, a proti víře, že existují vyvolení, kteří jsou předurčeni k tomuto poznání a „pochopení“ (filosof, národ, třída...) a k jeho uskutečnění za každou cenu. Veden svými výzkumy procesu vědeckého poznání odmítá možnost poznání podstat-véda podle něj nepoznává podstaty věcí, ale klade hypotézy, jež platí jako pravdivé do té chvíle, než jsou „falzifikovány“, tj. než se objeví skutečnosti, které už nejsou vysvětlitelné těmito tezemi, a nové hypotézy, jimž se to daří lépe. Plasticky ukazuje, jaký má tato na první pohled pouze teoretická otázka zásadní význam pro život společnosti. Ti, kdo jsou přesvědčeni, že nahlédli podstatu společnosti, jsou ochotni ji „přebudovat“ ze základu. Ti, kteří jsou si vědomi podmíněnosti lidského poznání, se spíše spolehnou na zkušenost, tradice, postupné změny - metodu pokusů a omylů. Důsledný hledač podstat, když mu bude zima, by měl - než cokoli udělá - zkoumat podstatu zimy, tj. pohyb zeměkoule a její osu, a snažit se o změnu této situace. Člověka opírajícího se o zkušenost takové pošetilosti nenapadnou, prosté se teple oblékne. První díl své knihy, nazvaný Uhranutí Platónem, věnuje Popper politickým názorům Platóna. Před čtenářem se překvapivým způsobem odhaluje, jak jsou ideová východiska totalitarismu stará, jak nevinně, ba dokonce přitažlivě se tváří. Druhý díl knihy, nazvaný Falešní proroci, se zabývá především Hegelem a Marxem. Ukázka, kterou zde uveřejňujeme, je vybrána ze sedmé kapitoly prvního dílu. 115 [pageend117]* * * I. Jsem přesvědčen, že Platón vytvořil v politické filosofii trvalý zmatek, když problém politiky vyjádřil v podobě otázek jako „Kdo by měl vládnout?“, „Čí vůle by měla být nejvyšší?“ atd. Vskutku je to obdobné zmatku, který vytvořil v oblasti mravní filosofie svým ztotožněním kolektivismu a altruismu, o němž pojednávala minulá kapitola. Je zřejmé, že jakmile je jednou položena otázka „Kdo by měl vládnout?", je obtížné se vyvarovat takových odpovědí jako „ti nejlepší“, „ti nejmoudřejší“, „rozený vladař“, „ten, kdo ovládá umění vládnout“ (či snad „Obecná Vůle“, „Panská Rasa“, „Dělníci“ či „Lid“). Avšak takováto odpověď, jakkoli zní přesvědčivě-neboť kdo by prosazoval vládu „nejhorších“, „největšího hlupáka“ nebo „rozeného otroka"? - je, jak se pokusím ukázat, zcela nepoužitelná. Na první pohled nás takováto odpověď snadno přesvědčí, že jí byl vyřešen nějaký základní problém politické teorie. Ale když přistoupíme k politické teorii z odlišného úhlu, zjistíme, že jsme vůbec žádné základní problémy nevyřešili, že jsme je pouze vynechali tím, že jsme otázku „Kdo by měl vládnout?“ považovali za základní. Neboť dokonce i ti, kdo sdílejí tento Platónův předpoklad, připouštějí, že političtí vládcové nejsou vždy dostatečně „dobří“ nebo „moudří“ (s přesným významem těchto slov si nemusíme dělat starosti), a že není vůbec snadné mít vládu, na jejíž dobrotu a moudrost je možno se bezvýhradně spolehnout. Jestliže toto připustíme, pak se musíme tázat, zda by politické myšlení nemělo brát od začátku v úvahu možnost špatné vlády; zda bychom se neměli připravit na nejhorší vůdce a doufat v ty nejlepší. Avšak to vede k novému přístupu k problému politiky, neboť nás to nutí k nahrazení otázky „Kdo by měl vládnout?“ novou otázkou: „Jak můžeme uspořádat politické instituce tak, aby špatným či neschopným vladařům bylo zabráněno způsobit příliš mnoho škod?“ Ti, kdo jsou přesvědčeni, že ta starší otázka je základní, mlčky předpokládají, že politická moc je „ve své podstatě“ neomezená. Předpokládají, že někdo má moc - a to buď jednotlivec nebo kolektivní orgán, jako např. společenská třída. A předpokládají, že ten, kdo má moc, může si prakticky dělat co chce, a zvláště že může posílit svou moc a tím se ještě přiblížit neomezené, nekontrolované moci. Předpokládají, že politická moc je svou podstatou suverénní. Jestliže přijmeme tento předpoklad, zbývá vlastně už jen jedna důležitá otázka: „Kdo má být vladařem?“ Tento předpoklad nazvu teorií (nekontrolované) suverenity; tohoto výrazu neužívám pro jakoukoli z různých teorií vládcovství, předložených zvláště takovými autory jako Bodinem, Rousseauem či Hegelem, nýbrž pro obecnější předpoklad, že politická moc je prakticky neomezená nebo pro požadavek, že by tomu tak mělo být; z toho nepřímo vyplývá, že hlavním zbývajícím problémem je, jak tuto moc svěřit do nejlepších rukou. Platónův přístup tuto teorii suverenity mlčky předpokládá a ta od té doby nepřetržitě sehrává svou úlohu. Mlčky ji také předpokládají například ti moderní autoři, kteří jsou přesvědčeni, 116 [pageend118]že hlavním problémem je otázka „Kdo by měl dávat příkazy? Kapitalisté, nebo dělníci?“. Aniž bych se pouštěl do podrobné kritiky, chtěl bych zdůraznit, že existují vážné námitky proti tomu, abychom tuto teorii unáhleně a mlčky přijali. Uvedený předpoklad je zajisté velmi nerealistický, ať již má jakékoliv spekulativní hodnoty. Nikdy neexistovala žádná nekontrolovaná politická moc, a dokud lidé zůstanou lidmi (dokud se neuskuteční „báječný nový svět“ z Huxleyho románu Konec civilizace), nemůže existovat žádná absolutní a ničím neomezená politická moc. Dokud jeden člověk ve svých rukou nedokáže nahromadit dostfyzické moci, aby ovládl všechny ostatní, do té doby závisí na svých pomocnících. Dokonce i nejmocnější tyran závisí na své tajné policii, svých lokajích a katech. Tato závislost má za následek, že jeho moc, ať již je jakkoli veliká, není neomezená a že on musí činit ústupky tím, že podněcuje jednu skupinu proti druhé. To znamená, že existují i jiné politické síly vedle jeho vlastní politické moci, a že svou vládu může vykonávat jedině tehdy, když je bude využívat a usmiřovat. Z toho vyplývá, že dokonce ani krajní případy vládcovství nejsou nikdy případy absolutního vlád- covství, to znamená, že vůle či zájem jednoho člověka (nebo vůle či zájem jedné skupiny, pokud by něco takového existovalo) nemůže dosáhnout svého cíle přímo, aniž by se něčeho vzdala, chce-li získat ty síly, které si nemůže podrobit. Omezení politické moci jsou však v drtivé většině případů značně větší. Tyto empirické záležitosti jsem zdůraznil nikoli proto, že bych je chtěl použít jako argumentu, nýbrž pouze abych se vyhnul námitkám. Tvrdím, že každá teorie suverenity se vyhýbá základnější otázce - totiž, zda bychom neměli usilovat o institucionální kontrolu vladařů tím, že bychom jejich moc vyvážili jinou mocí. Tato teorie kontroly a rovnováhy si může činit nárok přinejmenším na pečlivé zvážení. Pokud mohu soudit, jediné námitky proti tomuto nároku jsou, (a) že takováto kontrola je prakticky nemožná nebo (b) že je ve své podstatě nemyslitelná, neboť politická moc je svou podstatou suverénní. Jsem přesvědčen, že obé tyto dogmatické námitky jsou vyvráceny fakty; a s nimi padá i řada dalších vlivných názorů (například teorie, že jedinou alternativou diktatury jedné třídy je diktatura jiné třídy). Abychom si mohli položit otázku institucionální kontroly vladařů, postačí předpoklad, že vlády nejsou vždy dobré či moudré. Ale protože jsem už řekl něco o historických faktech, myslím, že bych měl přiznat, že bych rád poněkud překročil rámec tohoto předpokladu. Zdá se mi, že vládcové byli jen zřídkakdy nadprůměrní, ať už mravně či intelektuálně, a že často byli podprůměrní. A myslím si, že v politice je rozumné přijmout zásadu, že se máme co nejlépe připravit na nejhorší, i když bychom se měli zároveň snažit o dosažení toho nejlepšího. Připadá mi šílené zakládat všechno naše politické úsilí na slabé naději, že se nám podaří získat skvělé, ba i jen schopné vladaře. I když se mé tyto věci citově silně dotýkají, musím zdůraznit, že moje kritika teorie suverenity nezávisí na těchto víceméně osobních názorech. Vedle těchto osobních názorů a vedle výše zmíněných empirických argumentů proti obecné teorii suverenity existuje i určitý logický argument, jímž lze ukázat nedůslednost jakékoliv z konkrétních podob teorie suverenity: přes- 117 [pageend119]néji řečeno lze tomuto logickému argumentu dát různé, avšak obdobné podoby v boji proti teorii, podle které by měli vládnout ti nejmoudřejší, anebo teoriím, podle kterých by měli vládnout ti nejlepší, zákon, většina atd. Jedna z konkrétních podob tohoto logického argumentu je zaměřena proti příliš naivní verzi liberalismu a demokracie a principu vlády většiny; poněkud se podobá známému „paradoxu svobody“, jehož poprvé a úspěšně užil Platón. Platón ve své kritice demokracie a v líčení vzestupu tyrana mlčky klade následující otázku: „Co když vůlí lidu je, aby místo něj vládl tyran?“ Podle Platóna svobodný člověk může uplatňovat svou absolutní svobodu nejprve pohrdáním zákony, a nakonec pohrdáním svobodou samou a voláním po tyranovi. To není pouze za vlasy přitažená možnost; stalo se to mnohokrát; a pokaždé, kdy se to stalo, přivedlo to do bezmocného intelektuálního postavení všechny ty demokraty, kteří za úplně poslední základ svého politického kréda přijímají princip většinové vlády nebo jinou podobnou formu principu suverenity. Na jedné straně jimi přijatý princip od nich vyžaduje, aby se postavili proti jakékoli vládě mimo vlády většiny, a tedy i proti nové tyranii; na druhé straně od nich tentýž princip vyžaduje, aby přijali jakékoli rozhodnutí, ke kterému dospěla většina, a tedy i vládu nového tyrana. Je samozřejmé, že tato nedůslednost musí jejich činnost paralyzovat. Ti z nás demokratů, kteří požadují institucionální kontrolu vládců ovládanými, a především právo na odstranění vlády většinou hlasů, musí tedy tyto požadavky založit na lepších základech, než je vnitřně rozporná teorie suverenity. (Že to je možné, bude stručně ukázáno v následující části této kapitoly.) Viděli jsme, že se Platón přiblížil k objevu paradoxů svobody a demokracie. Avšak on a jeho následovníci přehlédli, že také všechny ostatní podoby teorie suverenity plodí obdobné nedůslednosti. Všechny teorie suverenity jsou paradoxní. A to ať už vybereme za vládce „nejmoudřejšího“ či „nejlepšího“. Avšak „nejmoudřejší“ může ve své moudrosti zjistit, že by neměl vládnout on, nýbrž ten „nejlepší“, a „nejlepší“ se může ve své dobrotě rozhodnout, že by měla vládnout „většina“. Je důležité si povšimnout, že stejné námitce je vystavena dokonce i taková teorie suverenity, která požaduje „Království Práva". Toto bylo pochopeno vskutku velmi brzy, jak ukazuje Hérakleitova poznámka: „Zákon také může požadovat, aby bylo poslechnuto vůle Jednoho Muže.“ Shrňme tuto stručnou kritiku: podle mého přesvědčení můžeme tvrdit, že teorie suverenity je slabá jak empiricky, tak logicky. Přinejmenším můžeme požadovat, aby nebyla přijata bez pečlivého uvážení jiných možností. II. Vskutku není obtížné ukázat, že lze rozvinout teorii demokratické kontroly, která není zatížena paradoxem suverenity. Teorie, kterou mám na mysli, nevychází tak říkajíc z učení o vnitřní dobrotě či oprávněnosti vlády většiny, nýbrž spíše z nízkosti tyranie, nebo přesněji řečeno, spočívá na rozhodnutí či na přijetí návrhu vyvarovat se tyranie a postavit se jí na odpor. Múženqe totiž rozlišit dva hlavní typy vlády. První představuje vládu, které se můžeme zbavit bez krveprolití - například pomocí všeobecných voleb; jinými 118 [pageend120]slovy, společenské instituce skýtají prostředky, jimiž ovládaní mohou odvolat vládce, a společenské tradice zajišťují, že tyto instituce nebudou snadno zrušeny těmi, kteří jsou u moci. Druhý typ představuje vládu téch, jichž se ovládaní nemohou zbavit jinak než úspěšnou revolucí - ve většině případů to znamená, že se jich nemohou zbavit vůbec. Jako stručné označení vlády prvního typu navrhuji termín „demokracie“. Pro druhý typ vlády navrhuji termín „tyranie“ nebo „diktatura". Jsem přesvědčen, že to přesně odpovídá tradičním významům těchto slov. Rád bych ale vysvětlil, že na volbě těchto názvů nezávisí žádná část mé argumentace, a i kdyby někdo jejich významy prohodil (jak se dnes často děje), prostě bych řekl, že jsem pro to, čemu se říká „tyranie“, a proti tomu, čemu se říká „demokracie“; a jako bezvýznamný bych odmítl jakýkoliv pokus o zjištění toho, co „demokracie“ „opravdu“ či „ve své podstatě“ znamená, např. přeložením tohoto termínu výrazem „vláda lidu“. (Neboť i když „lid“ může ovlivnit činy svých vladařů hrozbou jejich propuštění, nikdy v žádném konkrétním, praktickém smyslu sám nevládne.) Použijeme-li těchto dvou termínů v právě uvedeném smyslu, můžeme nyní za princip demokratické politiky označit návrh na vytvoření, rozvoj a ochranu politických institucí, jejichž cílem je zabránit tyranii. Z tohoto principu nevyplývá, že bychom někdy mohli vytvořit instituce, které by byly bez chyb nebo které by se chyb nemohly dopustit nebo které by zajišťovaly, že politika přijatá demokratickou vládou bude správná, dobrá nebo moudrá - nebo i nutně lepší či moudřejší než politika blahovolného tyrana. (Protože nic takového netvrdíme, vyvarujeme se tím paradoxu demokracie.) Můžeme však konstatovat, že z přijetí demokratického principu vyplývá přesvědčení, že dokonce i špatná politika v demokracii (pokud můžeme působit ve prospěch nenásilné změny) je lepší než podřízení se tyranii, jakkoli moudré a benevolentní. V tomto světle není teorie demokracie založena na principu většinové vlády; spíše bychom neměli považovat různé rovnostářské metody demokratické kontroly, jako např. všeobecné volby a parlamentní systém, za víc než vyzkoušené a při rozšířené mezinárodní nedůvěře v tyranii dosti účinné institucionální záruky proti tyranii, které se vždy dají vylepšovat a které dokonce poskytují metody pro své vlastní zdokonalení. Ten, kdo přijímá princip demokracie v tomto smyslu, nemusí tudíž pohlížet na výsledek demokratické volby jako na autoritativní vyjádření toho, co je správné. Ačkoli přijme rozhodnutí většiny - aby mohly demokratické instituce fungovat-, bude moci proti němu demokratickými prostředky svobodně bojovat a požadovat jeho revizi. A kdyby se měl dožít dne, kdy hlas většiny zničí demokratické instituce, pak jej tato smutná zkušenost poučí pouze o tom, že neexistuje bezpečná metoda, jak se vyvarovat tyranie. Neoslabí to však jeho rozhodnutí proti tyranii bojovat, ani to neusvědčí jeho teorii z nedůslednosti. (Vybral M. Pokorný) 119 [pageend121]Mark H. McCormack Co vás nenaučí na Harvardu aneb Jak úspěšně podnikat již 2. vydání knihy, která se stala bestsellerem i na československém knižním trhu. Cenné rady úspěšného podnikatele. Vydal: PROSTOR v roce 1991 U Prašné brány 3, Praha 1, 116 29 [pageend122]Bez svobody není inovace ani tvůrčí poznání (rozhovor s Fer mindern Henriquem Cardosem) Fernando Henrique Cardoso patří k těm osobnostem, jejichž špičková akademická kariéra logicky ústí i v dráhu politickou. Autor dvou desítek závažných knižních publikací, brazilský sociolog, historik a politolog, přednášel ve všech těchto třech oborech na universitách v Santiagu de Chile, Paříži, Stanfordu, Berkeley, Cambridge, Princetonu. Jeho soukromý sociologický ústav CEBRAPv Sáo Paulu se rychle zařadil mezi nejprestižnější vědecká centra na celém kontinentu. Ve volebním období 1982-1986 byl presidentem Mezinárodní sociologické asociace. Zapojil se aktivně do brazilské demokratizace, v současné době stále přednáší politologii na universitě v Sáo Paulu, ale hlavně se věnuje praktické politice jako předseda Strany brazilského demokratického hnutí a senátor republiky. * * * Red.: Pane senátore, středem našeho zájmu je problematika přechodu k demokracii. Už v roce 1981 jste se v úvodu své kapitoly ve sborníku Norberta Lechner a o státu a politice zmiňoval o tom, že vlastně vůbec nevíme, kdy a proč k politickým změnám dochází, a teprve ex post provádíme jakousi racionalizaci. Tenkrát jste zpochybňoval všechny ambiciózní vševysvětlující koncepce, které nakonec nic nevysvětlují - od marxismu až po rafinované verze strukturního funkcionalismu. Politickou moc jste přirovnával k jakési „černé díře“ v kosmu, o níž jen víme, že pohlcuje paprsky a někdy z neznámých důvodů bouchne. Nabízel jste i teorii jiskření obnažených kabelů, které etablovaná moc hlídá a izoluje, až někdy dojde ke zkratu. Jak byste dnes s desetiletým odstupem hodnotil rozvoj politologie? Máme již nějakou teorii přechodů k demokracii a obecně teorii politické změny? Existuje něco jak o „transitologie ‘ ? F.H.C.: Dobře si na to vzpomínám, protože jsem něco podobného pak opakoval víckrát, naposled snad ve zprávě Mezinárodní sociologické 121 NÁŠ ROZHOVOR [pageend123]asociace na kongresu v Indii, i když to mělo formu více akademickou. Jednalo se o nejistotu, která panuje v teoriích o sociální změně. Problém je v tom, že staré teorie již nemáme, ale nové bychom potřebovali. Znova opakujme, že asi ta nejambicióznější, velkolepá teorie sociální změny, jakou hodlal být marxismus, se stala stěží udržitelnou. Léta se všichni zabývali přechodem od kapitalismu k socialismu, ale nikdo nikdy nestudoval přechod od socialismu ke kapitalismu. Existují sice předpoklady, na jejichž základě můžeme předvídat určité systémové změny, ale konkrétní průběh těchto změn byl téměř pro všechny značně překvapující. Má generace byla zvyklá na myšlenku, že diktatury jsou stabilní, zatímco demokracie jsou křehké. A teď je tomu jinak, neboť padají diktatury a demokracie, ať jsou jakkoli křehké, se drží. To je ten dnešní paradox. Třeba anglický politolog Anthony Giddens se tohoto problému dotkl, když řekl, že politická teorie musí brát v úvahu, že stejně jako ekonomika se dnes globalizuje i politika. Žijeme ve věku globálního a civilizačního dialogu. Existuje společná tematika, týkající se jak Indonésie, tak Spojených států i Československa. Red.: Pokud hovoříte o řetězových demokratizačních procesech v našich zemích, snad by mohla stačit známá teorie domina? F.H.C.: Nestačí, protože fakt, že jakákoli malá změna se týká všech, je novým poznáním. Například to, co se událo v Sovětském svazu, neschopnost pučistů zabrzdit nějaký proces, to je něco, co má širší význam a co vlastně vychází z globální roviny a dotýká se všech místních záležitostí a tradicí. Čili je tady nějaké universální konkrétno, ale takové, které si nemohli představit ani Hegel, ani Marx. Red.: Předpokládáte nějakou uniformitu, nějaké společné formy průběhu a výsledky demokratizačních procesů v Brazílii a ve střední Evropě? F.H.C.: V Brazílii máme společnost, která je do určité míry schopná obklíčit stát, k něčemu jej donutit. Společnost sice neměla šanci rozbít diktaturu, ale na druhou stranu ani státní aparát neměl sílu zlomit kritiku, která je zakořeněná ve společnosti. Byla to patová situace. A proto mohla vyústit ve sjednaný přechod. Ti, kteří prakticky vojenský stát drželi, vojáci a šéfové státních podniků, jsou na svých postech i nadále. To se nezměnilo. Ale na druhou stranu se tyto elity přizpůsobily, a to jak elity opoziční, tak i vládní. Samozřejmě, že nejde pouze o kompromis mezi elitami, protože se zformovali i noví aktéři. V Brazílii občanská společnost vždycky existovala, v tom je myslím rozdíl. Autoritářský režim ji nedokázal zničit, protože také nezničil trh. Přežívaly třeba odbory - vojáci si jich příliš nevšímali a neodebírali jim volnost jednání, i když jen korporativního. Tedy na začátku liberalizace již odbory existovaly a měly 122 [pageend124]svou sílu, velkou nátlakovou schopnost a značnou materiální základnu, větší než politické strany. Tyto odbory se nakonec zpolitizovaly, vytvářely si vlastní strany, jako je např. Lulova. (Strana pracujících - politické prodloužení silných odborářských seskupení nejprůmyslovějších regionů pod vedením předáka Luly - pozn. red.) A totéž platí pro střední vrstvy pro sdružení advokátů, učitelů i pro církev. Takže na počátku demokratizace nešlo jenom o to, že se přizpůsobila stará politická vládnoucí vrstva, ale že se na scéně objevili noví aktéři z řad občanské společnosti. A to právě díky trhu, který byl velkou překážkou pro diktaturu zvláště v těch státech, kde byl vždycky rozvinutý, jako je např. stát Sáo Paulo. Tady neměl nikdy vojenský stát přílišný vliv. Připomeňme brazilskou decentralizaci - provincie byly vždycky značně nezávislé na ústřední moci. To je situace, která spíše připomíná pojem polyarchie. A když se brazilský stát hroutí nebo je blokován, společnost nikoliv. Zatímco v Československu je to jinak. Jelikož tu nefungovala občanská společnost v klasickém slova smyslu, neměli jste k dispozici všechny tyto organizované síly. Ovšem říkám to jako člověk, který je v Československu poprvé. Red.: Ale vyrozuměli jsme, že při gdaňských dohodách s Walesou jste byl v Polsku a při nástupu Gorbačova v Moskvě, psal jste dokonce o hnutí, kterě ještě nemá jazyk, kterým by vyjádřilo svůj obsah. F.H.C.: Ano, v Polsku a v Sovětském svazu jsem byl mnohokrát, a také v Maďarsku. To srovnání, o němž jste se zmínili, vyplynulo z určitého překvapení a snad i šoku ze symbolů, pod kterými stávkovali polští dělníci portréty papeže, zapálené svíčky a historické polské prapory. Podobný šok jsem zažil, když mí studenti sociologie z Nanterre a všichni ti dobře živení mladí lidé na pařížských barikádách v květnu 1968 zpívali „již vzhůru, psanci této země“ a mávali černými prapory anarchismu. V obou případech šlo o hnutí, která se pokoušela směsicí moderních i zcela anach- ronických symbolů vyjádřit svůj obsah. V obou případech šlo o nesmírnou snahu obrátit stránky historie. Ale nyní už je jasnější, že u vás jde o mnohem více, protože je zapotřebí nejen postavit na nohy ekonomiku, ale rekonstruovat společnost, vlastně znovu „vynalézt“ občanskou společnost. Mně se zdá, že je tady jakési vakuum, protože vládnoucí strana je zničena nebo se rozpadá, stát začíná klouzat, protože se nemá o co opírat, a občanská společnost nemá organizace schopné konstruktivní akce. To je hrozně obtížná situace, neboť při přechodu k demokracii nejde jenom o nějaké tradice v politické rovině, ale právě o společenské organizace. Náš přechod byl v tomto smyslu mnohem klasičtější a podobal se více španělskému nebo portugalskému modelu. I když naše problémy rovněž mají sociální povahu, jako je např. propastná nerovnost. V této oblasti se nemůžeme spoléhat, že by to vyřešil trh, protože to neřeší. Ani Brazílie si nemůže dovolit luxus nemít stát dostatečně 123 [pageend125]silný, aby mohl čelit monopolním tendencím soukromého podnikání. Potřebujeme stát, ale také nestátní síly dostatečně silné, aby vyvíjely nátlak. Přitom nemluvíme o žádné etatizaci, ale naopak o tom, že stát musí veřejnosti skládat účty ze svého počínání způsobem demokratičtějším, nebo chcete-li, polyarchističtějším. I když vaši situaci moc neznám, zdá se mi, že jste ve stavu, kdy se dosud nerýsuje tak zcela jasně, co bude základnou toho nového. Jaké struktury jsou vlastně reálné kromě idejí, které tu jsou. Stále tu scházejí kanály a vazby mezi těmi, kteří se pohybují novými směry. Celkově vzato: brazilský i československý přechod se velmi liší. Red.: Když říkáte, že v obecné poloze je přechod ve středoevropské situaci obtížnější než v Brazílii, o to důležitější pak je pro nás problém křehkosti mladých demokracií. V Latinské Americe se o něm živě diskutuje, krásně to vyjadřuje nový termín. Nejde již o diktaturu, ještě nelze hovořit o demokracii, ale jedná se o demokratům. Mohl byste z tohoto hlediska srovnat perspektivu demokracie v Latinské Americe a ve střední Evropě? Mohou ještě někde vyvstat nové autoritářské režimy? F.H.C.: Pokud je z hlediska nefungující občanské společnosti u vás demokratizace komplikovanější, na druhé straně mají země střední Evropy proti Latinské Americe jednu nespornou výhodu - že je tu mnohem méně výrazná sociální nerovnost než v Latinské Americe. A reformy v podmínkách svobody mají svou stupňovanou dynamiku. Ti, kteří otevírají liberalizaci, vzápětí za to sami platí vysokou cenou, protože liberalizace sama už nestačí. V tom prvním okamžiku lidé chtějí svobodu, potom přijde druhý moment, kdy si přejí dosáhnout zlepšení ve svém konkrétním životě. Požadují ekonomický rozvoj, sociální zabezpečení, zlepšení školství, zdravotnictví. Demokracie je chápána nejen jako systém svobod, ale jako systém, který umožňuje kvalitnější životní způsob. V Latinské Americe se vlastně sešly dva procesy, desetiletí demokratizace a desetiletí hospodářské stagnace, které probíhají současně. Některé ze zemí, jako třeba z velice zvláštních důvodů Chile a možná i Mexiko, se dokázaly začlenit do mezinárodního systému, což jim umožňuje určitou dynamiku. Ale Brazílie nebo Argentina k nim nepatří, to jsou velké země s mnoha vnitřními konflikty a s mnoha obtížemi. Kdyby třeba k demokratizaci došlo v sedmdesátých letech, tak by tehdejší ekonomický vzmach přispěl k rychlejší konsolidaci demokracie. Red.: Jako od systematického kritika jednoduchých kauzálních vztahů od vás neočekáváme tvrzení, že demokracie rovná se příjem x dolarů na hlavu ročně. Ale nehrozí přece jenom, vzhledem k ekonomickým potížím, návrat nějakého autoritářského populismu nebo populismu vůbec? U nás se alespoň o nebezpečí populismu často mluví, i když mnohdy řečníci ani nevědí, co to je. 124 [pageend126]F.H.C.: Ta výzva skutečně není politická, je ekonomická a sociální. V určitém smyslu se dá říci, že my, kteří jsme spolu s demokracií přišli k vládě nebo k podílu na moci, tak jsme zároveň prohráli bitvu o hospodářskou rekonstrukci. Protože jsme okamžitě přijali za své požadavky mas. Mezi cíli, které jsou správné a kterých je možné dosáhnout, je třeba se jasně rozhodovat, někde říkat ano a někde říkat ne. Když se říká mnohokrát ano na začátku, tak vzápětí je nutné tím více říkat ne. A z toho vycházejí určitá rizika. Největší hrozba spočívá v déletrvající demoralizaci, vzhledem ke struktuře požadavků. Populismus se vyčerpal právě pro nedostatek materiálních prostředků. To závažnější riziko je, že vlastně tady hoří takový malý ohníček, na kterém nemůžete nic uvařit, ale který vám tu přesto hoří; nejde tedy o nějakou stabilní situaci. Také je špatné, že se nám nepodařilo vytvořit nějaký systém kolektivního politického vyjednávání. Pod tlakem lidí požaduje opozice všechno a vláda nemůže poskytnout nic. Schopnost, kterou jsme prokázali k tomu, aby se společným úsilím vytvořila tato nová vláda, se vytrácí právě mezi námi. Dostali jsme se do velmi tvrdé politiky, politiky silného odporu, a to samozřejmě demokracii neprospívá. Red.: V Latinské Americe se demokratizační procesy vesměs prosazovaly následně a v opozici proti monetäristickým ekonomickým politikám tzv. Chicago hoys (označení pro skupinu ekonomů v okolí Miltona Friedmana pozn. red.). V zemích střední Evropy se obě linie prosazují paralelně. Domníváte se, že jsou obě linie, tj. budování demokracie a zároveň prosazování tvrdé restriktivní politiky, snadno slučitelné? F.H.C.: Ne, je to strašně obtížné. Úsporné politiky jsou naprosto nevyhnutelné, ale je k tomu zapotřebí neustále usilovat o dosažení sociálního paktu. Musí být určitá sebekázeň v požadavcích. A když tato sebekázeň schází, tím více Chicago boys trvají na kázni monetaristické. Jinak ale, pokud vím, dosud nikde Chicago boys neuspěli. Red.: Dá se popsat vztah brazilské opozice k současné vládě podle tradiční polarity levice-pravice? F.H.C.: M ůžeme se těchto termínů přidržet, aleje třeba si uvědomit, co z tradičních významů zůstává ještě dnes použitelné. To platí zejména pro termín levice, který je v současné době hodně přehodnocován. O levici zajímavě píše Eric Hobsbawm (britský levicový historik), podle něho levici zůstává určitá citlivost k životním otázkám obyvatel, jako je vzdělání, práce, zdravotní zabezpečení. Má smysl pro to, co je veřejné, co je všem společné. Je to tedy mnohem více než perspektiva nějaké třídy. Je to něco, co přesahuje národní hranice a zahrnuje v sobě takové globální požadavky, jako je životní prostředí. Čili levice klade důraz na mír, na 125 [pageend127]odzbrojení, na životní prostředí a dodává k tomu také problém sociálních nerovností. Snaží se vytvořit nějaké mechanismy kontroly bohatství. A to je nutné, aby bylo možné trochu zkrotit tu šelmu, v podstatě dvě nutné šelmy, stát a podnikatele. Moderní svět nemůže bez obou těchto šelem existovat, moderní svět je organizace, technologie, schopnost riskovat a to vyžaduje svobodu, protože bez svobody není ani technologická inovace, ani sociální odpovědnost, ani tvůrčí poznání... Red.: Pane senátore, děkujeme za rozhovor. září 1991 Za redakci se ptali Vladimíra Dvořáková a Jiří Kunc Čtěte knihy z nakladatelství PROSTOR 126 [pageend128]Španělsko přivedla do Evropy umírněnost a trpělivost (rozhovor s José V idolem Beneytem) José Vidal Beneyto je velice živoucí, ale zároveň trochu legendární a záhadnou osobností v posledním půlstoletí španělských dějin. Jedna z biografických poznámek o něm nese titul „Vášnivá netrpělivost“. Můžeme to potvrdit z vlastní zkušenosti, protože během rozhovoru s námi, jednoho pražského dopoledne, si kromě jiných věcí stačil domluvit odpolední schůzku v Paříži, vyjednat letenku i dopravu. Ještě jako šestnáctiletý student katolického semináře v Zaragoze měl možnost slyšet přednášky legendárního zakladatele sdružení Opus Dei, monsignora Escrivá de Balaguer, a záhy se stal jeho osobním tajemníkem. Ale již ve dvaceti letech, v roce 1947, se s Opusem rozešel, protože ztratil víru. Přidružil se k zahraničnímu exilu a další léta trávil na universitách ve Francii (jako žák Merleau-Pontyho), v Británii a v Německu. V dalších letech jako úspěšný podnikatel a zároveň organizátor sociologických výzkumů ve Španělsku dokázal kolem sebe shromáždit představitele snad všech politických tendencí, převážně však špičky intelektuálního disentu. V roce 1962 byl jedním z hlavních organizátorů tzv. Mnichovského spiknutí, což pro čtenáře můžeme označit za historický protějšek Charty 77. I později byla jeho aktivita všestranná. Dnes působí jako profesor fakulty politických věd a sociologie madridské Universidad Complutense. * * * Red.: Pane profesore, úvodem začneme tím, co nás nejvíce pálí. Španělský přechod k demokracii je světovým modelem, ale u nás se dost debatuje o možnosti komparace obou situací a přechodů. Co soudíte o možnosti aplikace španělského vzoru při přechodech v zemích střední a východní Evropy? Myslím, že praktické využití zkušeností má své meze. Ze dvou důvodů. Když Španělsko zahájilo proces přechodu, mělo již za sebou modernizační program striktně zaměřený na tržní ekonomiku. Za režimu generála Franca tu jistě působila zestátněná část ekonomiky, která sestávala převážně z podniků Národního průmyslového institutu (INI). Ale jeho podíl se začal zmenšovat již za Franca a od let 1963-1964 se INI přeměnil spíše v nástroj pomoci kapitalistickým podnikům tržní ekonomiky než v účinného a obávaného konkurenta těchto podniků. 127 [pageend129]Red.: A nebylo to tak koncipováno již od začátku? Vždyť šéf INI, inženýr Suanzes, hovořil o předvoji, křídlech a záloze pro tržní ekonomiku. J.V.B.: Ano. Ale zavedení tohoto nástroje trvalo delší dobu, což mělo jak pozitivní, tak negativní význam. V momentě, kdy dochází k přechodu, nejenže se Španělsko pokládá za zemi s tržní ekonomikou, ale cítí se být náležitou součástí evropských tržních ekonomik. Nezapomeňme, že předložilo svou kandidaturu ke vstupu do Evropského společenství již v roce 1962. A přijato bylo až v roce 1983. Mezitím proběhlo dvacet jedna nebo skoro dvacet dva let! A Československo by chtělo dosáhnout téhož do dvou let! Tenkrát bylo pro Evropské společenství samozřejmé říci rozhodné ne. Nepřijmeme Španělsko, a to z politických důvodů. Nemůžeme přijmout diktaturu do sdružení demokratických států. Ale chci tím zdůraznit, že na jedné straně přechod příznivě ovlivnila španělská orientace na Evropu a z druhé strany působila ekonomická modernizace, ke které došlo mezi lety 1955-1975. Když Franco zemřel, Španělsko již bylo modernizováno. A to jediné, co jsme vlastně od té doby dělali, směřovalo k dokončení tohoto procesu. Red.: Ale domácí moderní podnikatelská vrstva byla podle všeho hodné bezvýznamná... Tady jde o to, že vrstva moderních podnikatelů, jádro moderního podnikání, neexistuje ani dnes. Přibližně 80 % podniků je v rukou cizinců nebo nadnárodních firem. To velké drama Španělska jakožto kapitalistické země spočívá v tom, že mu chybí podnikatelé. Máme bankéře, ale to, co se normálně nazývá průmyslový kapitál, to nemáme. Pro nás je typické, že pokusy vytvořit domácí průmysl skončily všechny velkým krachem. To platí pro zpracovatelský průmysl všeho druhu, kovoprůmysl, automobilový průmysl. Nebyli jsme ani schopni, jak ukazuje příklad SEATu, udržet ve španělských rukou automobilový průmysl budovaný na zahraničních licencích. SEAT ve Španělsku nefungoval ani s pomocí Fiatu. Red.: To by spíše hovořilo ve prospěch srovnatelnosti obou situaci. Naše Škoda, byť o deset let později, také hledá záchranu ve spojení s Volkswagenem, jako to učinil SEAT. A o podnikatelské vrstvě se u nás také nedá hovořit. Snad jen, že nemáme ani ty bankéře. J.V.B.: Je tu pak jiná věc a připadá mi důležitá jako prvek odlišující obě situace. Frankismus sám sebe chápal jako režim, který má prázdný obsah z ideologického i programového hlediska. Od konce padesátých let už je to režim, který neustále čeká na to, že bude něčím jiným. Uvnitř již od konce šedesátých let sílila vůle institucionalizovat frankismus jako demokracii. Carlos Iglesias Selgas, a to byl člověk Falangy, tehdy pub- 128 [pageend130]likoval knížku Španělská cesta k demokracii, a to ne k organické demokracii, lidové demokracii, ale prostě k demokracii. 1 v letech 1970-1975 následuje dlouhá řada publikací, v nichž se exponenti režimu zamýšlejí nad tím, jak je možné frankismus přeměnit v demokracii. Red.: Nebyl to projekt přece jenom omezený, když z lidi požívajících určitého vlivu se v něm angažovali snad jenom ministr Fraga Iribarne a generální tajemník Hnutí José Solíš? Rozhodně ne, do takových transformačních projektů se zapojily téměř všechny familias, skupiny uvnitř režimu, i když přirozeně to bylo lákavé hlavně pro teoretiky. Někteří z nich dnes vystupují jako mluvčí Lidové skupiny (tj. koalice Lidové aliance a dalších menších pravicových stran - pozn. red.), Jorge de Esteban byl diplomatem v Itálii a nyní je socialista. Čili zapojeni byli mnozí, neboť frankismus se v této době snažil realizovat dva cíle: nastolit monarchii a přejít k demokracii zavedením omezeného pluralismu. Úmyslem bylo vytvořit uvnitř Hnutí prostor pro různorodé proudy, tendence a skupiny. Ale pouze uvnitř Hnutí. Později hodlal režim akceptovat všechny skupiny uvnitř Hnutí i skupiny v systému, ale navíc i všechny skupiny mimo systém. Alespoň ty, které setrvávaly na umírněných pozicích. S tímto projektem nepřišel Suárez, to už měla v úmyslu druhá vláda Ariase Navarra (tj. od Francovy smrti do léta 1976 - pozn. red.). Tato vláda se pokoušela uvést do praxe projekt omezeného pluralismu, který by ponechal stranou a vyloučil levicové nacionalistické skupiny a komunistickou stranu, křesťanské demokraty a socialisty PSOE. Tento plán ztroskotal díky mimořádně silnému tlaku celé levicové opozice a mně se zdá, že nic z toho nebylo u vás. U vás je situace naprosto odlišná díky jinému vývoji. Naráz došlo k úplnému kolapsu komunistické strany a režimu. Nemáte ani tržní ekonomiku, ani u vás nedošlo k pokusu o autotransformaci vládnoucí strany. U vás se komunistická strana nedokázala včas přeměnit, proto se uchovala jenom jako jedna z dalších sil, nikoli jako síla, která by mohla hrát úlohu protagonisty. Takže ke změně došlo zejména pod tlakem demokracie. Pod tlakem demokracie se také změnil systém u nás, ale ti, kdo tento proces řídili, jsme nebyli my, nýbrž frankisté. V roce 1969 byl Juan Carlos ustanoven následníkem poté, co přísahal na principy Hnutí. A připomeňme, že Suárez nebyl nikým menším než posledním generálním tajemníkem falangistického Hnutí. A to se velmi liší od toho, co proběhlo a probíhá u vás. Red.: Při přechodech většinou dochází k drastickému sníženi životní úrovně, zároveň k růstu inflace a do toho vesměs vlivné skupiny prosazují restriktivní ekonomickou politiku. Ovlivňuje podle vás nahromadění rozporných požadavků a protikladných politických tendenci samu perspektivu demokracie? 129 [pageend131]Ve Španělsku probíhal přechod také v období krize. Proto je třeba rozlišovat jednotlivé stránky přechodu. Například rovinu politickou a institucionální. Podle mého názoru začíná politický přechod již v roce 1969 a končí prakticky až deset let poté, v roce 1979 s přijetím ústavy. Kdežto institucionální přechod začíná v roce 1975, kdy umírá Franco a nastupuje nová hlava státu, - právě v momentě, kdy je ekonomická krize v plném rozpuku. A taková krize vždycky radikalizuje požadavky na ekonomickou politiku v jakémkoli státě. Ve Španělsku se to vyostřilo zvláště výrazně. Avšak Suárezově vládě se podařilo uzavřít ekonomický a sociální pakt - dohody z Moncloa. A to byl způsob, jak si vláda nad procesem změn udržela kontrolu, zejména kontrolu mzdového pohybu. Tak se vlastně podařilo do určité míry zpacifikovat sociální, především pracovní konflikty. Nepředpokládalo se, že by tím mohl být nastartován ekonomický rozvoj, ale znamenalo to zadržení dalšího zostřování konfliktů. A v tom je podstata čistě ekonomického aspektu institucionální fáze španělského přechodu. Dá se říci, že nevýhoda přechodného období spočívala právě v tom, že probíhalo paralelně s ekonomickou krizí. Kdyby přechod probíhal v šedesátých letech, ke komplikacím by sice docházelo také, ale s mnohem příznivějšími hospodářskými ukazateli. Red.: Víme i z jiných příkladů, že tendence starého nedemokratického režimu k jisté dávce uvolnění a liberalizace je vždy obrovskou výhodou pro úspěšný přechod. Ale pokud říkáte, že ve Španělsku starci vláda vlastně nikdy iniciativu neztratila, pak se celý přechod jeví jako dosti nepochopitelný nebo tajemný. J.V.B.: To souvisí s otázkou modelového charakteru španělského přechodu. Významný současný politolog Adam Przeworski * píše ve své knížce, která zanedlouho vyjde, o španělském zázraku. Ale mně se zdá, že přechod byl naprosto nevyhnutelný, a skutečně nechápu, proč se zatím právě tento aspekt v množství analýz tak málo zdůrazňoval. Vystřídání frankismu bylo nezbytností, a dokonce ani sám frankismus nepočítal s tím, že sám přežije. A co více, vlastně všechny skupiny uvnitř frankismu a celý systém směřovaly k přechodu. Včetně toho, čemu se říkalo „faktické moci“ a co zahrnuje velké instituce, jako je církev, universita, armáda, justice. Uvnitř všech těchto institucí, a na to nezapomínejme, působila nezanedbatelná demokratická jádra. Třeba v armádě vyvíjel aktivitu UMD (Svaz demokratických vojáků), obdobné skupiny byly i v justici a stejně tak směřovala k demokratické přeměně universita. Další aspekty leží v mezinárodní rovině: připomeňme, že Spojené státy, * viz Prostor 16, červen 1991, s. 156. 130 [pageend132]po tom, co se předtím stalo v Portugalsku, byly odhodlány netolerovat žádný nekontrolovaný přechod. Ale za rozhodující faktor pokládám to, že lidé byli umírněně naladěni. Průměrný Španěl měl umírněnost jako zásadu. Čili nemohlo to proběhnout jinak, než jak to proběhlo. Red.: To jsou všechno předpoklady pro úspěšně sjednaný přechod, ale těch křížících se projektů a možnosti přece existovalo více. Jak to, že se prosadila sjednaná reforma, a ne některý jiný, méně příznivý způsob přechodu? Snad proto, že ve chvíli úmrtí generála Franca jsme už skoro stáli na prahu omezené demokratizace, která by se pak možná dále rozvíjela v úplný přechod, a buď by celý proces skončil někdy v roce 1979 nebo třeba až 1985. Proč se prosadil model sjednané reformy? Za prvé došlo k posunu i v jednání uvnitř opozice, takže když se Demokratická junta dohodla s Platformou demokratické konvergence (dvě nejvýznamnější opoziční a zároveň konkurenční seskupení v letech 1974-1976 - pozn. red.), součástí té dohody bylo, že se Demokratická junta vzdala svých původních plánů, že z ní samé vznikne nová prozatímní vláda, která bude řídit politický zlom. Naopak všichni souhlasili s tím, že se zúčastní voleb do prvního parlamentu. Dosáhlo se dohody i v tom, že také forma státního uspořádání, např. monarchie nebo republika, bude podrobena lidovému hlasování. Nikdo nezpochybňoval tržní ekonomiku a kapitalistické zřízení. Čili na programu nebyl žádný sociální zvrat, ale politický zlom. A to všechno se na základě dohod mezi složkami opozice mění a nahrazuje domluvou. Vytváří se Demokratická koordinace a uvnitř celé této opozice křesťanští demokraté i socialisté říkají ne jakýmkoli zásadním přelomům, protože by to vyvolalo nepokoje po celé zemi. Navrhují nový způsob vystřídání režimu - jednání s vládou. A z druhé strany Suárezova vláda od června 1976 vnáší dojednání princip legalizace všech politických sil a politických stran s výjimkou komunistické strany, ale s polooficiálním Suárezovým slibem, že bude později legalizována také. A hlavně se slibem svobodných voleb. Od této chvíle všichni, kteří pomýšlejí na zlom, dokonce i komunistická strana, docházejí k závěru, že je lepší přísahat na demokratickou vládu a volby. Komunisté si například byli vědomi toho, že pokud zůstanou mimo, veškerý levicový prostor obsadí socialisté. Takže od tohoto momentu se všichni začali ucházet o voliče. A volby vypsala vláda, reformu řídila vláda, takže jsme už neměli před sebou sjednaný zlom, nějakou demokratizaci řízenou opozicí, ale sjednanou reformu čili demokratizaci vedenou vládou. A ještě se vytvořil jednotící organismus-Platforma demokratických organizací - směřující k tomu, aby se všechny opoziční organizace (a bylo jich hodně) zapojily do jednání s vládou. A protože strany postoupily vládě vedení demokratizačního procesu, každý začal vyjednávat s vládou po své linii. Tímto separátním jednáním přišla opozice i o svůj jednotný 131 [pageend133]Organismus, jakým byla Platforma. A to všechno byly důvody, které podle mého názoru nevyhnutelné vedly k vítězství vlády ve volbách. Měla televizi, navíc se mohla spolehnout na přetrvávající strukturu krajské a okresní státní správy, která se celá proměňovala ve volební štáby. Opozice nemohla s tím ohromným volebním aparátem nikterak soupeřit. Red.: Sice jste španělský zázrak popřel, ale formulujete tu pozoruhodný paradox, že se demokratická opozice do určité míry stáhne, a přesto od nedemokratického režimu za to jakousi odměnou dostane právě demokracii. J.V.B.: Ano, protože dalším důležitým aspektem tohoto vývoje bylo zřeknutí se masových akcí. Umírněné strany v demokratické opozici požadují, aby se ustoupilo od akcí na ulicích. Aby se zanechalo stávek, blokování křižovatek, ulic a nádraží. A přitom spočívala hlavní síla opozice právě v pouliční mobilizaci. V důsledku toho už opozice nemohla v tomto paktu vystupovat jako síla diktující, vlastně se sama zbavila své schopnosti nátlaku na vládu. Ale dohromady právě tato umírněnost a tyto všechny dohody pomohly stabilizovat demokracii. Red.: Děkujeme za rozhovor, pane profesore. září 1991 Za redakci se ptali Vladimíra Dvořáková a Jiří Kunc „Vše, co osvobozuje našeho ducha, aniž by nám dávalo vládu nad sebou samým, je škodlivé.“ J. W. Goethe 132 [pageend134]REPORTÁŽ POZNÁMKY Z JAPONSKA Stanislava Přádná „Myslím, že budete v Japonsku šťastna, “ řekl mi spolucestující v letadle poté, co jsem mu vylíčila program, který na mne čeká v jeho zemi, kam jsem byla pozvána nadací Japan Foundation. Tehdy jsem tuto jeho větu považovala za milou, příznačně japonskou zdvořilost. Několikrát jsem na ni pak během pobytu vzpomněla, když jsem smysl slůvka štěstí začala chápat poněkud jinak, než jak je většinou zvykem. Nippon - Země vycházejícího slunce, k níž se blížil letoun, se představila vskutku symbolicky nádhernou scenérií - úsvitem v bílém nadoblačnu. Tenká karmínová stužka se posléze proměnila v mohutné žhnoucí těleso, jehož oslepující záře přiměje pozemšťana ke zpokornělé kapitulaci. Tokio však bylo zadeštěné, vzduch takřka tropicky zvlhlý, přesto mne ovanulo vlídné teplo pozdního léta oproti říjnovému chladu v Evropě. Časové i klimatické změny jsem přijala kupodivu hladce, stejně jako vše nové a neznámé, co mne rázem obklopilo a přimělo organismus k prudkému přeladění na zcela jinou tóninu. Vstupovala jsem s pokorou do cizího světa na druhém konci zeměkoule, slibujícího nejen jedinečné ces- tovatelské zážitky, ale i povznesení ryze duchovní. * * * Tokio - světová megalopolis - se mi jevilo jako obrovský vroucí kotel, na jehož dně jsem se pohybovala jako nepatrná bytost ve stínu mrakodrapů, a kolem mne se sunuly těsně za sebou nekonečné proudy aut. Nade mnou oslnivě blikaly velkoplošné pohyblivé reklamy, jejichž nadměrné množství by zakrátko vyčerpalo celý náš energetický průmysl. Vklíněna do davů (připomínajících tichou, ukázněně manifestující masu), valících se širokými bulváry a nepřehlednými labyrinty podzemní dráhy, jsem se však necítila ztracena. Tento velkorozměrný elegantní svět plný barev, vůní, hudby a květin mne do sebe přívětivě vtáhla nabídl mi pocit absolutního bezpečí; i při nočních procházkách městem, které začíná po setmění intenzívně žít svým nezaměnitelným, barevně prosvětleným životem. 133 [pageend135]Nevadily mi ani úporné celodenní deště v prvním týdnu, které věštily obyvatelům blížící se tajfun. V Tokiu prší velmi silně, ač je současně příjemné teplo. Déšť však nikoho nezncch Lícuje, je přirozenou součástí tohoto údobí a Tokijané se proti němu brání bytelnými deštníky. Nepřebernému kvantu dědečkov- ských „parasolů“ jsou vyhrazena i „parkovacípráva“: v každé větší veřejné instituci si majitelé mohou deštníky odložit u vchodu do přihrádek na klíčky: jinde zas obdržíte pro deštníky dlouhé igelitové pláštíky, aby nezamokřily podlahu. O záplavách a tajfunových pohromách v celé zemi průběžně informují televizní stanice; reportéři s nezbytným úsměvem, vybaveni nepromokavými úbory, referují před kamerou, stojíce třeba i po pás ve vodě na zaplavené silnici. Řinoucí se déšť a nově zakoupený deštník mě provázely i na cestě k Meidži Džingu, slavné šintoistické svatyni uprostřed posvátného parkového areálu v Tokiu. Vlhkost podnebízbarvuje stromy do ostré zeleně a celá zdejší vegetace ve srovnání se středoevropskou se vyznačuje jasnějšími barvami. Stromům - vzrostlým velikánům - je tu vyznávána úcta, neboť v těch věkovitých - dle starých pověstí - sídlí bohové. Buddhistické a šintoistické svatyně v Japonsku nejsou neživými muzeálními relikviemi, které náležíjen minulosti. Lidé sem přicházejí a vnášejí do těchto míst současný život, a doslova i nový život: právě probíhá obřad zasvěcování novorozeněte. Babička vystrojená v tradičním kimonu drží dítě a s ostatními rodinnými členy usedá k rituálu, který zahajuje kněz několika údery do mohutného bubnu. U každé svatyně po celém Japonsku najdete „metafyzickou poštu“ - nejrozmanitější vzkazy, prosby i díky bohům, napsané na dřevěných tabulkách, které lze u chrámů zakoupit, nebo na podlouhlých papírcích, které jsou pak uvazovány na větve posvátných stromů. Religiozita sice u Japonců po druhé světové válce dosti poklesla, neboť nutnost přežít a napravit válečné škody vedla ke značnému příklonu k materiálnu. Nicméně ani obdivuhodný ekonomický rozkvět nepotlačil vědomí duchovna a neortodoxní víra v mocné nadpřirozené síly ovládá světský život podnes. * * * Je zajímavé pozorovat Japonce při hovoru, jak bez přestání horlivě (nikoli však servilně) reagují na partnerovu řeč pochvalným, souhlasným mručením: porozumivě přikyvují v ustavičném údivu, kterým vyjadřují plné zaujetí tím, o čem se mluví. Hodně a často se smějí, i když tento můj postřeh někteří popřeli: smějí sc prý jen tehdy, když k tomu mají důvod. Leč soudím, že si té uklidňující úsměvnosti nejsou vědomi. Se slovem štěstí se tu setkávám často, dokonce i jako s „náplní práce“ mých 134 [pageend136]tlumočnic. K vyjádření mého vděku za jejich hostitelskou péči pravily, že jejich úkolem je učinit vše, abych byla šťastná. Nutno dodat, že tak činily nejen s vysokou profesionalitou, ale i s nevšední citlivostí a taktem. Kdybych v této zemi nepociťovala tak mimořádnou vnitřní harmonii, která vstoupila i do mne, reagovala bych asi s výhradou, že se tu slovem štěstí rozhazovačně plýtvá. Jelikož jsem se mu přiblížila takřka na dosah, musím dosvědčit, že slovo štěstí i jeho smysl mají v Japonsku svou nespornou váhu i oprávnění. Patří k němu i moje koncentrovaná, zkázněná samota, v níž jsem odkázána jen na cizí jazyk a do níž nevtíravé a přátelsky vstupují lidé jiné rasy, jiného založení, s odlišnými zvyky. Japonštině mohu naslouchat jen skrze její zvukomalebnost, o to pozorněji však vnímám výraz a reakce hovořících. Pozorujeme se ostatně navzájem s neskrývanou zvědavostí, přičemž rozdíly nenarušují komunikaci a jsou tolerantně přijímány. Rozhovory - ať profesní nebo ty obyčejné „o životě“-potvrzují a prohlubují můj prvotní dojem z lidí zde. Baví mě je pozorovat: spěchající večer domů, klimbající ve vagónech metra, zamerikanizovanou mládež na ulicích nebo v kavárnách, rozesmátou mileneckou dvojici zlitou deštěm. Jinak už svojí zcela profesionální zvídavostí působí universitní studenti v technicky skvěle vybavených učebnách nebo jejich profesoři, kteří svým neokázalým zjevem i chováním sympaticky odporují ctihodným titulům uváděným na navštívenkách. Počet tváří den za dnem narůstá: novináři, kritici, filmaři, herci. V tomto défilé mi nejvíc v paměti utkvěla jednak dětská drobotina v pestrých školních uniformách, zvědavě pokukující po mém evropském vzezření, a pak příslušníci starší generace. Zejména tváře a noblesní vystupování starých žen upoutávaly můj zájem. Stáří se tu ukazuje nikoli jako povadlé, posmutnělé a nepůvábné, ale v podobě zralých ženských osobností, elegantních, pěstěných, z nichž vyzařuje sebevědomí a jistota nabytá z prožitého. Když jsem se svěřila průvodkyni se svým dojmem, přidala k němu hezké japonské přísloví: Do čtyřiceti let nosí člověk tvář, která mu byla dána rodiči. Teprve po tomto věkovém předělu se do obličeje vtiskne jeho vlastní, pravá podoba. Říkám si, že je dobrou známkou společnosti, dospějí-li v ní lidé k takové zralosti, která je nejen vnitřně prohloubená, ale i na pohled krásná. * * * Z tokijského deště mě rychlovlak šinkanzen odvezl do sluncem prohřátého Kjóta a zároveň jsem se dostala i blíž přírodě. V císařském paláci Šugakuin, situovaném na rozlehlém svažitém terénu za městem, jsem zakusila zvláštní harmonii, o níž dnes vím, že patřila jen těmto místům a nemůže se nikde jinde na světě opakovat. Vlastní rezidence, tvořená několika dřevěnými tradičními stavbami s oproštěnými interiéry, je až asketicky střídmá. Císař zde v dávných dobách nesídlil, pouze sem jezdil 135 [pageend137]se svou družinou meditovat při čajových obřadech. Krása této přírodní rezervace - veřejnosti uzavřené - je pečlivě komponovaná a uchovávaná v původní podobě, chráněná před civilizačními nešvary. K čemu by byla dekorativní výzdoba stěn, když pouhé odklopení okenního krytu rozevře bezkonkurenční výhled do živého krajinného obrazu: letité koruny borovic - stříhané a rostoucí do šíře, aby neclonily jedinečné vysokohorské panoráma hluboká stráň s jezerem, na jehož hladině se zrcadlí stromy, můstky a vyčnívají kamenné ostrůvky. Procházím po stezkách malebnými lesními zákoutími prosycenými vůníjehličí, vdechuji svěží ozón vodopádu tryskajícího ze skály a spadajícího do průzračné tůně. Víc jak na hodinu přestal pro mne existovat svět za ohradou této vr f r vzv pnrodni rise. Na ztichlém, sluncem zalitém území, kam je moderní civilizaci vstup přísně zakázán, jsem dospěla k poznání, že štěstí není vzrušující ohňostroj ani úchvatná fascinace či extáze, ale neokázalé, zcela nenápadné spočinutí. Spočívali tu před staletími v moudré vyrovnanosti urození bohatci, daleko od přepychu a vzruchu, v prostém řádu přírody se oddávali kon- templaci, přesahující dimenze pozemskosti. Stav orientální blaženosti, která se ve mně rozlila, a sváteční pocit usmíření sama se sebou si nemohu vysvětlit jinak než po křesťansku - jako dotek Boží milosti. * * / Čajové obřady v Japonsku jsou nejen duchovní meditací, ale i oslavou lidské pospolitosti. Do své oblíbené čajovny na vyvýšenině za Kjótem mne zavedla moje tlumočnice Norik o. Tusculum vsazené do miniaturní zahrádky lidé vyhledávají, aby se na chvíli vytrhli ze všednosti, osvobodili od tíhy denních starostí a vnitřně se vyvážili v klidovém posezení s dalšími spoluobřadníky. Sedíce vkleče na rohožích tatami, upíjejí hustý zelenavý mok v misce a přitom vedou rozpravu mezi sebou a s hostitelkou. Posláním této půvabné „sophisticated lady“ v kimonu je harmonizovat přítomnou sešlost a podněcovat meditativnínaladění. Je -jak jinak - usměvavá, vzdělaná, hovoří prý vytříbenou japonštinou a také se mnou promluvila o Československu. V těchto prostorách se středoevropské depresivní chmury a uspěchaná nervozita stávají odloženou a zatuchlou veteší. Jedno vím jistě: Kdybych žila v Japonsku, dopřála bych si vrchovatě potěšení chodit do čajoven. * * * Ve starém sídelním městě Nara se setkávám s duchovními kořeny japonského národa, jejichž síla jako by proudila ze skutečných spletenců prastarých borovic (borovice je jeden z uctívaných stromů). V tomto 136 [pageend138]starodávném historickém skanzenu, kterého si Japonci vlastenecky považují, je vpečetěna i národní hrdost obyvatel této ostrovní země. Marně bychom tu hledali to, co tak dobře známe v našich končinách - podceňování, pomluvy, ostouzení vyplývající z nedostatku národního sebevědomí. Mám podezření, že narodit se a být Japoncem je tuzemci pokládáno také za štěstí. * * * Klasická japonská divadla nó a kabuki navštěvují Japonci s velkým nadšením, ač vstupné není zrovna lidové, i navzdory komerční nadvládě americké kultury. Divadlo nó jsem znala už z pražského hostování, nicméně vidět představení v originálním divadelním prostoru je umocněný zážitek: imituje se tu totiž původní místo, kde se hry nó hrály - před svatyněmi pod širým nebem. Do divadla tedy vcházíte jako do obřadní síně, v níž je vestavěna jakoby ještě jedna budova - stylizované jeviště podobající se střechou a sloupy svatyni obsypané po obvodu bílými kameny s nízkými živými borovicemi. Namalovaná borovice na čelní dřevěné stěně tvoří jedinou kulisu pro všechna představení a symbolizuje dlouhověkost, kterou Japonci vyznávají a touží po ní. Pozoruji dění na jevišti i v hledišti, neboť obojí zůstává i během před- sta vení nasvíceno. Typický monotónní rytmus a zpomalený pohyb herců, polozpěvná archaická jevištní mluva (i Japoncům skoro nesrozumitelná, mnozí si čtou text hry souběžně s hercovým monologem) - to může nepřipravené diváky uspávat i nudit (všimla jsem si, že i řada japonských návštěvníků chvílemi podřimuje). Vzpomněla jsem si, že když jsme jako studenti na fakultě viděli poprvé filmový záznam představení nó, upadali jsme do záchvatů smíchu. Nyní však zcela podléhám kouzlu zvláštnosti divadelního rituálu. Při hře hloubám nad dřevěnou maskou kryjící hercův obličej a dodávající postavě jediný charakteristický výraz. Herec nejenže velmi špatně vidí, ale zdá se být i dokonale „utopen" v roli, zastiňující jeho vlastní tvůrčí identitu. Herci před začátkem představení v šatně drží masku v rukou obrácenou k sobě a v dlouhém soustředění na ni pohlížejí, aby pronikli dovnitř figury. Kde je tedy hercovo já, když navíc musí zvládat pohybovou techniku kroků, které mají na pódiu geometricky přesný stopový půdorys a gesta zas předem určenou symboliku? Lze se dostat hlouběji do figury, když psychologizace je vyloučena? Podle čeho posuzují odborníci mistrovství výkonů a je vůbec možné komunikovat s téměř neviděným divákem? Tyto otázky jsem po představení položila při rozhovoru známému herci Hideo Kanzemu. Upřesnil, že maskou postavy se rozumí nejen její obličejová část, ale i celý kostým, honosné brokátové roucho, které je nadto velmi těžké, a protagonista se v něm obtížně pohybuje zejména v tanci. Ztotožnění s postavou předpokládá jak splynutí, 137 [pageend139]tak i odstup od ní. Fyzickou přítomnost diváka a jeho reakce herec přesto vnímá velmi bezprostředně, a to prostorově, jakoby celým tělem, protože publikum ho obklopuje vzhledem k umístění jeviště ze tří stran. Poslouchám hercova slova, která však stěží mohou odhalit magickou podstatu jeho umění. Rozhovor se odehrával v luxusním restaurantu, po večeři s výtečnými rybími lahůdkami zalévanými bílým saké. Ocenila jsem velkorysost i demokratické rovnostářství Japan Foundation, která mi toto zajímavé setkání s významným umělcem zprostředkovala. Marná sláva, uvědomuji-li si výjimečnost této akce v případě mé nevýznamné maličkostí, svědčí to o pořád přežívající nenormalitě v našem myšlení: u nás se taková setkání umožňují přece prominentům, možná ještě tak ze známosti... Je-li nó komorní niterné drama duše, je divadlo kabuki akční, spek- takulárnípodívaná, trvající celé odpoledne až do večerních hodin. Během půldne tu kromě uměleckých zážitků můžete také výborně poobědvat, o přestávkách si dát svačinu, kávu nebo čaj. Dnes hraje famózní hvězda Ennosuke, jehož „mie“ - mimická a pohybová strnutí ve vypjatém emocionálním prožitku - jsou provázena hlasitými obdivnými výkřiky z publika. Krátké zvolání sděluje divákovo uspokojení, že právě takový vrcholný moment očekával, anebo zazní jméno herce se superlativním oceněním. Divák je v kabuki uchvacován nejen expresivitou hereckého projevu (například pohybovou artistikou soubojů v historických hrách nebo citovou jímavostí sólových tanců v rodinných dramatech), ale i jevištními efekty na otáčecím pódiu, létajícími stroji, světelnými ohňostroji; i sem zasahuje příslovečná japonská důmyslnost a technika. * * * Už několik dní před ukončením pobytu jsem začala nostalgicky tesknit. Loučila jsem se nerada s vzácným pocitem, který mne zde po celou dobu necelých tří týdnů skoro ani na chvíli neopustil: ovládnuta vnitřním jasem a klidem vycházejícím z okolí, lidí, tak i z mého nitra; nic mne nerozesmutnilo, všechny těžkosti ustoupily. Z letadla jsem ještě stačila zahlédnout v kyprých bělostných oblacích vyčnívající hrot legendární Fudži a pak jsem si mohla jen říct větu, která zněla neskutečně: Byla jsem v Japonsku. K neuvěřitelnosti tohoto planetárního výletu přispěl i nezvykle prodloužený den při letu. Jako by letadlo vlétalo do jiné časoprostorové dimenze. Podle mých hodinek v Japonsku odbila půlnoc, ale tady, vysoko nad sibiřskou planinou, je pořád denní světlo. Jak výmluvný je pohled shora na bezůtěšný zvrásněný reliéf Sibiře, nad níž se bocing po mnoho hodin vznáší. Tesknota ruské půdy jako by dosahovala až sem, do desetitisícové výšky. 138 [pageend140]* * * Z Japonska jsem si jako nejcennější dar přinesla poznání, že štěstí skutečně existuje. Poletuje jako chmýří v naší nejtěsnější blízkosti, leč pohříchu nejsme schopni se ho dotknout a potěšit se jím. Zahlédla jsem je tam v lidech, vtělené do úcty a pokory, kterou chovají k životu, člověku i k sobě navzájem. Každý smrtelník by měl aspoň jednou za život prožít nějakou obdobnou sváteční událost, říkám si přejícně, a být odnesen třeba jen nakrátko z času všednosti někam, kde zanechal své stopy ztracený ráj. Jako odměna za vše, co je nám souzeno si na světě odtrpět. * * * Nakonec ještě douška: v londýnském hotelu jsem si objednala telefonické buzení, abych nezmeškala hodinu odletu do Prahy. Ráno se ozval neosobní tvrdý hlas opakující dokola na magnetofonové nahrávce několik vět (Hallo, this is requested call...). Jak drsné procitnutí, zvláště vzpomenu-li na budící servis v tokijském hotelu! Tam jsem totiž po zvednutí sluchátka uslyšela nejprve libý slavičí zpěvá pak mne teprve příjemný hlas vybídl ke vstávání. Já vím, mluví ze mne zhýčkanost, jde o okrajovou drobnost, a přesto tvrdím, že v sobě skrývá něco podstatného. Tak tedy dobré jitro, Japonsko - vzdálená harmonie... „Jen to, co je,plodné, je pravdivé.“ J. W. Goethe 139 [pageend141]Carl Gustav Jung ANALYTICKÁ PSYCHOLOGIE A SVĚTONÁZOR (Sborník statí) První výbor z díla světoznámého švýcarského psychologa Připravuje: PROSTOR v roce 1992 U Prašné brány 3, Praha 1, 11629 [pageend142]KULTURA výročí J. W. Goethe (1749-1832) „Goethe, veliký diletant v oboru vědy a filosofie../ * E. Rádi, Dějiny filosofie „Vždycky jsem přihlížel s tichým úsměvem, když mne nepovažovali za rovnocenného partnera pro metafyzické rozhovory. Ježto však jsem umělec, je mi to lhostejné. Spíš by mi záleželo na tom, aby zůstal skryt princip, podle něhož a skrze nějž pracuji.“ J. W. Goethe, Italská cesta FILOSOF, KTERÝ VIDĚL IDEJE Žádný esej jsem nikdy nečetl tolikrát a s tak velkým zaujetím jako Goethovu Šťastnou událost. V průběhu let jsem se k němu stále znovu vracel, abych si ověřil, jak dalece jsem pokročil ve svých pokusech o pochopení Goethova „zjevného tajemství“, jež do něj uložil. V duchu Goe- thova myšlení jej lze označit přímo za „ur-esej“, tj. za prototyp či archetyp tohoto literárně-myšlenkového útvaru. Neboť má všechny náležitosti, které lze od eseje vůbec očekávat. Především v něm nechybí potřebné osobní zaujetí, ona „osobní rovnice“, bez jejíhož vyřešení nelze podle Jungova názoru pochopit stanovisko autora, a tím méně vstoupit do zorného úhlu jeho myšlení. Goethe nejprve načrtává situaci, v níž vykrystalizoval problém, o nějž v eseji jde. Onou „šťastnou událostí“ bylo nenadálé setkání se Schillerem, který se již delší dobu marně pokoušel přiblížit se ke Goethovi a navázat s ním přátelský vztah. Goethovi vadil Schillerův romantismus a v neposlední 141 [pageend143]řadě i jeho kantiánství, s nímž byl Goethe na štíru. Nicméně při jedné příležitosti - bylo to v Jeně, po skončení přednášky přírodovědné společnosti - se ledy konečně prolomily. „Náhodou jsme oba vyšli současně, navázal se rozhovor,“ píše Goethe. Zaujat tímto rozhovorem, nechal se Goethe vlákat do Schillerova domu a naskytla se mu tak příležitost, aby Schillerovi vyložil své pojetí metamorfózy rostlin, a především pak své pojetí „symbolické rostliny“, totiž „prarostliny“. Schiller vše pozorně vyslechne, a když Goethe skončí, zavrtí nesouhlasně hlavou a vznese zásadní námitku: „To, o čem tu hovoříte, není ovšem zkušenost, ale idea!“ Goethe se zarazí, přiznává, že v něm chtěl „vzkypět starý hněv“, pak se však ovládne a jaře odvětí: „No, to je mi pěkné, že mám ideje, a ani o tom nevím, a dokonce je vidím očima.“ Rada byla nyní na Schillerovi, aby jako vzdělaný stoupenec Kantovy filosofie vyložil své stanovisko. Rozvinula se živá debata, v níž si oba silně protiřečili až nakonec vyhlásili příměří: „Oba dva jsme se pokládali za nepřemožitelné,“ dodává Goethe. Schillerův hlavní argument, který Goetha „učinil dočista nešťastným“, byl tento: „Jak může vůbec existovat zkušenost, která by byla přiměřená ideji? Vždyť právě v tom spočívá zvláštnost ideje, že se s ní zkušenost nikdy nekryje.“ Na tento argument Goethe namítá: Jestliže Schiller pokládá za ideu to, co já jsem označil jako zkušenost, musí přece mezi nimi, totiž mezi ideou a zkušeností, existovat cosi zprostředkujícího, co je spojuje. Naznačený spor skončil tehdy nerozhodně. Oba dva, vysvětluje Goethe, jsme chtěli platit za póly, a právě proto jsme se nemohli shodnout. Póly však, jak známo, patří nerozlučně k sobě, musí tedy mezi nimi existovat nějaký smysluplný vztah. Otázka, jakou povahu má tento vztah, je dnes živá stejně, jako byla před dvěma sty lety, kdy došlo k této „šťastné události“. * * * Lze opravdu „vidět ideje“, jak Goethe shrnul své filosofické stanovisko, nebo to byl jen básnický vrtoch myslitele, který pro vlastní filosofii, jak sám rád přiznával, „neměl orgán“? Domnívám se, že vše, co můžeme o Goethově filosofii vědět nejen z jeho přírodovědných spisů, ale z celého jeho myšlenkového díla, svědčí o tom, že tomu tak u Goetha skutečně bylo. Zatímco pro Schillera byly ideje obecné pojmy, resp. kategorie myšlení, Goethe byl s to je nejenom vidět, ale zvláštním způsobem je i prožívat. Zatímco pro Schillera byla idea myšlenkovým výtvorem, který měl buď ryze instrumentální charakter, a tedy jen jakousi stínovou existenci, nebo „věcí o sobě“, k níž nebylo možné proniknout, Goethe si dokázal i k idejím zjednat vztah na základě své duchovní zkušenosti. Tohoto stanoviska dosáhl Goethe teprve po jistém názorovém vývoji, který prodělával od „tvrdošíjného realismu“ až ke zvláštnímu druhu „racionálního empirismu“, který sám označil jako „duchovní nazírání“ 142 [pageend144]„Schauen im Geiste“. Přirozený realismus Goethova založení jej nejprve sváděl k marnému úsilí o nalezení prarostliny v podobě jednotlivé konkrétní rostliny. Tento cíl mu nepřestával tanout na mysli během jeho cesty po Itálii. Bylo mu jasné, že něco takového jako prarostlina musí nutně existovat: „Podle čeho bych jinak mohl poznat, že ten či onen útvar je rostlina, kdyby nebyly všechny utvářeny podle jednoho vzoru?“ píše z Palerma v roce 1787. Ale dlouhou dobu se domníval, že prarostlinu, představující obecné v jedinečném, lze nalézt a demonstrovat v konkrétním exempláři. Postupně je však nucen opustit tuto nereálnou představu a v narůstajícím odporu vůči „hydře empirismu“ se učí dívat se na rostliny vnitřním, duchovním zrakem a objevovat všude kolem sebe „urfeno- mény“, které se sice nevyskytují v exemplární podobě, ale je možné je pomocí myšlení, obrazotvornosti a intuice zahlédnout jako trvale přítomné ve všech jednotlivých fenoménech určitého druhu. „Prarostlina bude nejpodivnějším výtvorem na světě, jaký mi bude sama příroda závidět,“ píše Herderovi z Neapole. „Pomocí tohoto modelu a klíče k němu lze potom nalézat až do nekonečna další rostliny, které musí být důsledné, to znamená: i když třeba neexistují, přece by existovat mohly a nejsou snad jen malířskými nebo básnickými stíny a iluzemi, nýbrž mají v sobě vnitřní pravdivost a nutnost. Stejného zákona bude možné použít na všechny ostatní organismy.“ Zda příroda Goethovi prarostlinu opravdu záviděla, se nikdy nedovíme. Zato však dnes víme, že Goethův „podivný výtvor“ musel dvě stě let čekat, až moderní věda konečně začne chápat jeho skutečný význam. A to přinejmenším ve dvou případech. Jednak jako dílčí případ takzvaného generativního principu, případně generativního procesu, pomocí něhož lze za pomoci moderní počítačové techniky nechat vznikat všechny rostliny určitého druhu včetně těch, které nikdy neexistovaly nebo mezitím vyhynuly. Tedy přesně tak, jak si to Goethe tehdy pod žhavým italským sluncem představoval. David Bohm, dlouholetý spolupracovník Einsteinův a Oppenheimerův, a F. David Peat, fyzik a autor knihy o syn- chronicitě (o jungovském principu nekauzální souvislosti), píší ve své knize Science, Order and Creativity: „Protože v Goethově době většina tehdy platných koncepcí vývoje forem se vyjadřovala pomocí euklidovské geometrie a pomocí dedukcí na ní založených, nenašla jeho myšlenka u tehdejší vědy příliš velkou odezvu. Avšak dnes, kdy se tyto otázky začínají posuzovat v novém světle, nastala doba, kdy je třeba takovéto myšlenkové směry přezkoumat s větší vyhlídkou na úspěch.“ Druhou oblastí, v níž Goethův způsob myšlení, jeho „Denkweise“, našel plné uplatnění a ospravedlnění, je Jungova analytická psychologie, zejména pak Jungova teorie archetypů, kterou lze dozajista pokládat za pokračování a dokonalou obdobu Goethova učení o prarostlině jako druhovém „urfenoménu“. Podrobnější rozbor by ukázal, do jaké míry oba přístupy vycházejí ze stejných vůdčích principů. 143 [pageend145]* * * Je však ještě jeden myslitel, který má nesmrtelnou zásluhu na tom, že Goethova „urfenomenologie“ neupadla zcela v zapomenutí, a který v ní navíc načerpal základní myšlenky, na nichž pak vybudoval svůj vlastní světonázorový systém, a tímto myslitelem je Rudolf Steiner. Jako dvaadvacetiletý byl pověřen redakcí Goethových přírodovědných spisů a při práci na tomto úkolu se mu poznenáhlu začal obraz Goetha proměňovat z údajného diletanta v oboru přírodních věd a filosofie až v „zakladatele organiky“, jak jej Steiner nakonec označil: Jako Galileo stanovil zákony mechaniky, stanovil Goethe zákony organického života. Při práci na vydávání Goethových spisů připadlo Steinerovi jako zcela přirozené pokusit se o výklad Goethova filosofického stanoviska, o jehož trvalé a nepomíjivé hodnotě byl pevně přesvědčen. Stanovil si tak jeden z nejobtížnějších úkolů, před jakým může myslitel v kterékoli době stanout, neboť Goethův „svérázný způsob filosofování“ je vskutku tvrdým oříškem, již proto, že Goethe dával výslovně přednost tomu, aby principy, jimiž se ve svém myšlení řídil, „zůstaly skryty“. Potíže, jež Steiner musel při tom překonávat, byly nemalé. Předně, Goethův vztah k filosofii byl rozporný a ambivalentní, ba spíše jednoduše zamítavý. Filosofické spisy jej zajímaly, četl, jak známo, kromě Kanta i Spinozu, Leibnize, Bruna a jiné, ale i jeho způsob čtení byl velmi svérázný. Například o své četbč Kantovy Kritiky čistého rozumu říká: „Co se mi líbilo, byl začátek, ale do labyrintu samého jsem neměl odvahu se pouštět: tu mi v tom bránilo básnické nadání, tu zase lidský rozum, a nikde jsem neměl pocit, že se stávám lepším.“ Kromě toho se Goethe zpěčoval uvažovat vědomě o metodologických základech svého myšlení, nemluvě již o jejich systematickém zpracování. Jak se sám vyjádřil, netoužil po tom, aby znal své vlastní tajemství. A především se jeho povaha vzpírala tomu, aby uvažoval nad způsobem svého uvažování - což, jak víme, je základním rysem celé moderní filosofie, ústící v Husserlově monumentálním pokusu o projasněné a matematicky přesné pojmy, na nichž by bylo možné založit filosofii jako přísnou vědu. Mein Kind! Ich habe es klug gemacht. Ich habe nie über das Denken gedacht. (Ve významovém překladu:) Milé dítě! Sel jsem na to chytře. Nikdy jsem nepřemýšlel, jak přemýšlím. Největší obtíž provázející každý pokus o výklad Goethovy „Denkweise“ spočívá v tom, že jeho „způsob myšlení“, určený pro oblast organického života, je sám organický - živý, je to myšlení, které je neustále v pohybu, ve stavu zrodu a vždy je zasazeno do konkrétních souvislostí. 144 [pageend146]V tomto smyslu jej mohl Goethe právem označit jako „příležitostný“, tedy stejným slovem, jakým charakterizoval svou poezii. Vytrhnout kteroukoli myšlenku z takového živého celku je totéž jako chytit třepotajícího se motýla do síťky a připíchnout ho - milosrdně umrtveného - do své metodologicky uspořádané sbírky. R. Steinerovi se přesto podařilo, jako dosud nikomu, tento nesnadný úkol zvládnout. Učinil tak v několika statích, předmluvách a komentářích (vydaných ve sborníku Goethe-Studien) a v několika knižních pracích (zejména v knize Goethes Weltanschauung). Tyto spisy jsou nepostradatelnou pomůckou pro každého, kdo by chtěl hlouběji proniknout do Goethova „zjevného tajemství“, které je sice zjevné, avšak nikoli nasnadě. Bez těchto přípravných prací však zůstává nepřístupné i bohaté dílo samého R. Steinera. Jeho první větší filosofický spis Filosofie svobody, jenž u nás nedávno vyšel v novém českém překladu, neobsahuje téměř již ani jediný přímý odkaz na Goetha, čerpá však rozhodující měrou z Goethova myšlenkového odkazu. * * * Jestliže nelze Goethovy principy přirozeného, organického myšlení obvyklými logickými postupy jednoduše vyjmout z živé souvislosti, lze se k nim nicméně z různých hledisek postupně přibližovat, a to jako k jednotlivým ohniskům nebo uzlům v celkové struktuře, především v těch bodech, kde se zvlášť nápadným způsobem nabízejí k nahlédnutí. Goethe sám ostatně postupoval stejně, když některé fenomény označoval za „eminentní“, to je takové, v nichž idea, resp. „urfenomén“ vystupuje zvlášť výrazně nebo názorně na povrch. Ideu je podle Goetha možné nejenom myslet, nýbrž lze ji ve všech fenoménech příslušného druhu zřetelně rozpoznat, pozorovat ji, dokonce ji i prožívat. Je to možné proto, že Goethe nepokládá ideu za pouhý obecný, schematický, zredukovaný nebo zprůměrovaný pojem, nýbrž spatřuje v ní sám živý princip (arche- typ, praobraz) utvářející a formující svět fenoménů, princip, který je takto bezprostřední, organickou součástí každého fenoménu. Proto také Goethe zná pouze jeden zdroj poznání: svět zkušenosti, v němž je „svět idejí“ vždy již od počátku obsažen. Není tedy třeba - v intencích Kantovy filosofie - dodávat ke světu smyslové zkušenosti z lidské mysli apriorní pojmy a teprve pomocí nich tuto zkušenost uspořádat do poznatelných forem. Oddělovat myšlení a zkušenost je Goethovi cizí. Pro Goetha, říká výstižně R. Steiner, bylo nemožné klást proti sobě na jedné straně smyslovou zkušenost a na druhé rozumovou ideu, protože ideu vnímal svým vnitřním, duchovním zrakem stejně jako smyslový svět svým fyzickým. A R. Steiner z toho vyvozuje: „Pro (Goethův světonázor) je otázka Jaký vztah mezi ideou a smyslovým světem existuje mimo člověka?4 nepřirozená, protože v jeho zorném úhlu není žádný smyslový svět (pří145 [pageend147]roda) bez ideje mimo člověka. Jen člověk dokáže vyčlenit ideu ze smyslového světa a tak si přírodu představit jako objekt bez ideje (»ideenlos4). Proto lze říci: pro Goethův světonázor je otázka ,Jak se ideje spojují se smyslovými předměty?4, otázka, která zaměstnávala západoevropské myšlení po staletí, zcela zbytečná.44 To se týká především tradičního karteziánského rozdělení světa na subjekt a objekt, případně na subjektivní myšlení a nazírání objektu ve smyslové zkušenosti. Je sice pravda, že idea se manifestuje teprve díky poznávacímu úsilí lidského ducha, to však neznamená, že by sama pocházela z něho. Jestliže pro Goetha je idea a smyslové poznání (myšlení a nazírání) jednotným „poznávacím prožíváním44 (R. Steiner), ztrácí pro něj smysl i jakékoli jednostranné zdůrazňování toho či onoho pólu poznávacího procesu. Proto je mu cizí jak platónská hypostaze ideje jako jediné pravé zkušenosti, tak i baconovská indukce obecných zákonů (idejí) z jedině pravé smyslové zkušenosti. Člověk sám i jeho poznávací schopnosti jsou součástí téhož vesmírného světa (Goethovy „přírody44, chápané nejspíš jako antická „fysis“), vyrůstá z něj, a proto má schopnost naslouchat řeči idejí, jíž tento svět promlouvá. A promlouvá jí proto, že idea, resp. archetyp je - Jungovými slovy - “facultas praeformandi44, přeformující síla utvářející fenomenální podobu tohoto světa. Přejdeme-li z vizuální metaforiky do metaforiky sluchové, můžeme říci, že idea, resp. archetyp je dominantní tón, tedy tonika zaznívající jako hlavní a určující ve všech „melodiích44, které lze v tomto světě zaslechnout. Svět idejí (urfenoménů, archetypů) není tedy něčím metafyzickým, nýbrž spíše intrafyzickým. Ideu není třeba hledat teprve za fenomény, tam, kde končí platónský svět zdání nebo baconovský svět partikulární smyslové zkušenosti. „Nejdůležitější by bylo pochopit,44 říká Goethe, „že vše faktické je již teorií... Neměli bychom nic hledat za fenomény, ony samy nabízejí poznání.44 Základní Kantův omyl spočívá podle Goetha v tom, že „pokládal samu subjektivní poznávací schopnost za objekt a bod, kde se setkává subjektivní s objektivním, rozlišil sice ostře, avšak ne zcela správně44. Jakmile se zdánlivě jen subjektivní svět idejí, kategorií a pojmů oddělí od zdánlivě jen objektivního světa smyslové zkušenosti, jakmile se ideje začnou pokládat za pouhý výtvor rozumu ve smyslu nástrojů poznání, vzniká typicky metafyzický problém, totiž problém, jakou měrou se na lidském poznání podílí vnitřní a jakou vnější svět (myšlení a nazírání). Při jedné diskusi o Kantově Kritice čistého rozumu se k této otázce Goethe vyslovil takto: „... všiml jsem si, že se tu obnovuje stará otázka, jakou měrou se na naší duchovní existenci podílí naše Já (»Selbst4) a jakou vnější svět. Nikdy jsem jedno od druhého neodděloval, a když jsem na svůj způsob filosofoval, dělal jsem to s nevědomou naivitou a skutečně jsem věřil, že vidím své názory na vlastní oči.44 Goethe souhlasil s Kantem, 146 [pageend148]že „i když naše veškeré poznání počíná zkušeností, neznamená to, že by celé pocházelo ze zkušenosti“. Místo aplikace Kantových apriorních pojmů však Goethe praktikuje svou typickou schopnost „duchovního vidění“ - “Schauen im Geiste“, k němuž je zapotřebí jak rozumu, tak i intuice, fantazie a cítění, případně hodnocení. Goethe byl přesvědčen, že ve „zdravém lidském rozumu“ se člověku dostalo nástroje, který „dokonale postačuje pro život na zemi“. Tento zdravý lidský rozum je třeba ovšem kultivovat ve smyslu stupňování ke stále vytříbenějším formám (Goethe hovoří o „vyšší empirii“ nebo o „vyšším myšlení“), ale vždy zásadně tak, aby současně s rozvíjením rozumových schopností se rozvíjelo i cítění a ostatní lidské poznávací schopnosti. Základní Goethovou analogií byla analogie s rostlinou. A rostlina nemůže vyrůst a vyvinout květ jako vrchol své jsoucnosti, aniž by současně při svém růstu brala s sebou a pozvedávala i své kořeny, jimiž nepřestává čerpat výživu. Jakmile se rozumové myšlení oddělí od svých kořenů a stane se racionalismem, vzniká podle Goetha propast mezi myšlením a nazíráním, a ať se ji člověk snaží sebelépe překlenout (Goethe vypočítává: „rozumem, umem, fantazií, vírou, citem, bludem, a když si jinak nevíme rady, i naivitou“), jeho obraz světa se tak či onak zkresluje. Odtud pramení zřejmě i Goethův příkrý soud o filosofii: „Přísně vzato, veškerá filosofie je pouze zdravý lidský rozum zahalený do nadutého a nesmyslného jazyka.“ Když jeden z Goethových současníků označil jeho způsob myšlení za „zvláštní“ a charakterizoval jej jako „předmětné myšlení“, Goethe s ním vřele souhlasil: „Moje myšlení se neodděluje od předmětů... prvky předmětů, nazírání těchto předmětů jsou součástí myšlení a jsou jím nejniternějším způsobem proniknuty... mé nazírání je samo myšlením, mé myšlení je nazíráním.“ Myšlení a nazírání tak tvoří podle Goethova oblíbeného příměru „systolu a diastolu“ - vdech a výdech poznávacího procesu, chápaného jako přirozený proces „duchovního dýchání“. * * * „Duchu se rovnáš, jejž chápat znáš“, zaznívá v Goethově Faustovi, a R. Steiner varovně zdůrazňuje, že hodnotit Goethovo myšlenkové dědictví lze jen z hlediska té úrovně duchovní kultury, jaké jsme sami dosáhli. Viděl-li Goethe, když „na svůj způsob filosofoval“, ideje, je možné pokládat to z jistého hlediska za projev předkantovské naivity (kterou, pravda, mnozí filosofové nikdy nepřekonali). Bylo by možné v tom objevit pozůstatek jakési dávno překonané „archaické ontologie“ (M. Eliade), kdy fenomény nabývají skutečnosti tou měrou, jakou napodobují nebo opakují prastaré vzory, obrazy, obřady, případně tou měrou, jakou se podílejí na symbolických entitách (viz Goethovo „Vše pomíjivé je jen podobenstvím“). 147 [pageend149]Bylo by také možné v tom jasně rozpoznat pozůstatky starých, moderní vědou dávno překonaných učení, například novoplatonismu, který - slovy svého pozdního vyznavače Prokla - tvrdil, že co se vytváří (fenomenální svět), je vytvářejícímu (ideji) podobno i nepodobno (smyslová zkušenost), zůstává v něm obsaženo, vystupuje z něj a znovu se k němu vrací („epistrofé“). A nebylo by možné si nevšimnout, že Goethova „Denkweise“ je oním způsobem myšlení, na němž je založena a k němuž postupně stále výrazněji a vědoměji směřuje i Jungova psychologie, tento novější případ naivní, archaické a nevědecké nauky. Slovy J. Hillmana, úkolem archetypové psychologie je nalézt arche- typický vzor (urfenomén) pro jevové formy chování, neboť všechny psychické fenomény se vyznačují tím, že svým vnitřním tvarem (ideou) korespondují s archetypickými obrazy či vzory, ať už mají podobu mýtů, pohádek nebo uměleckých děl; vše fenomenální, pomíjivé má své adekvátní kořeny v mýtu; psychologické poznání zahrnuje vždy „epistrofé“ - opětný návrat (v jistém smyslu je to „re-ligio“, znovunavázání vztahu) k těmto archetypovým obrazům. Jen tak lze dostát vysokému cíli antických filosofů, který formulovali jako „sódzein ta fainomena“ - uchovat, uchránit svět jevů, tj. udržovat a pěstovat vztah fenoménů k urfenomé- nům; z tohoto vztahu, a jen z tohoto vztahu, se totiž rodí smysl věcí. V Goethově způsobu myšlení by však také bylo možné spatřovat nejzralejší stupeň evropské myšlenkové tradice, jakousi „vyšší dívčí“ filosofie, kdy novověké rozpolcení poznávacího procesu na subjekt a objekt je překonáno ve jménu živého a celistvého myšlení, otevírajícího výhled na svět, jaký doopravdy je. Bylo by možné v něm spatřovat skutečnou alternativu k současnému vědeckotechnickému způsobu myšlení, usilujícímu převážně o takové hodnoty, jako je fungování, účelnost a měřitelný výkon. Goethe je alternativou zejména v tom, jak se mu daří plnit úkol každého opravdového myšlení, vytyčený antickou filosofií slovy „sódzein ta fainomena“ - uchovat, uchránit svět jevů, a to tím, že podrží a dále bude rozvíjet jejich smysl. „Co mám z myšlenky,“ píše Goethe Schillerovi při četbě Schellinga, „která mě nutí, abych zmenšoval svou zásobu fenoménů.“ S vědomím těchto širších souvislostí můžeme směle parafrázovat známý výrok o Goethovi, jehož autorem je Friedrich Nietzsche: Goethe není jenom velký básník, přírodovědec a vynikající člověk, Goethe je KULTURA. 1992 Rudolf Starý 148 [pageend150]divadlo Do hlubin nitra s karmelitkami V Divadle za branou 11 začínají zeširoka autory, jejichž kvalita je nesporná. Čechov, Beckett, Bcrnanos, Broch..., to je opravdu důkladně prezentovaný začátek abecedy. Po vstupním Višňovém sadu (viz. recenzi v Prostoru č. 15) byly na sklonku roku ’91 nabídnuty dvě premiéry, Bernanosovy Dialogy karmelitek a Beckettovo Čekání na Godota. (V těchto dnech - v lednu 1992 začíná svůj boj o diváckou přízeň Brochovo Vyprávění služky Zcrliny.) Příběh řeholnic, poznamenaných řáděním francouzské revoluce, je dramaturgickým atakem, který nechává z českého jeviště zaznít pro tuto dobu zdánlivě nepatřičné reflexe o smyslu pokory, ztišení a neokázalého, svobodně zvoleného údělu. Ncefektní a vroucnou zduchovnělostí vytváří mimořádnou divadelní situaci (také ve srovnání s hygienicky neútočným, akademicky vypulérovaným Čekáním na Godota téhož souboru). Vznik textu má poněkud zajímavé okolnosti. Na základě skutečného příběhu řeholnic z Compiègne roku 1794 (vylíčeno v pamětech matky Marie od Vtělení) napsala německá katolická spisovatelka Gertruda von le Fort v třicátých letech tohoto století novelu Poslední na popravišti. Po skončení druhé světové války byl významný francouzský autor Georges Bernanos požádán, aby vytvořil dialogy pro chystanou filmovou adaptaci novely. Výsledek nebyl tehdejším producentem uznán za vhodný a film (ostatně neúspěšný) vznikl až v roce 1960. Úspěch však měla divadelní verze, kterou z Bernanosova rukopisu (bylo to jeho poslední dílo) připravil Albert Béguin. Premiéra se konala v Curychu už v roce 1951 a hra pak absolvovala vítězné tažení po evropských i amerických jevištích. Inspirovala také Francise Poulenca, který na její námět složil v padesátých letech operu, dodnes úspěšně provozovanou. Tvar, s nímž se setkáváme v Divadle za branou II, vycizelovali překladatelka Eva Musilová, dramaturg Karel Kraus a režisérka inscenace Helena Glancová. * * * Francie prožívá dramatické dějinné údobí, zášť se obrací i proti ře holím a compiégnský klášter, ve kterém se věnují kontemplaci karmelitky, je revoluční mocí zbaven svého účelu. Řeholnice jsou „propuštěny“, 149 [pageend151]a když se přijde na to, že i nadále dodržují pravidla života v komunitě, jsou odsouzeny na smrt, kterou pokorně podstupují. Hra nabízí především několik „vnitřních“, duchovních příběhů, které jsou publiku sdělovány pomocí dialogů, v nichž jiskří duchovní síla i strach ze slabosti, filosofie pokory i nebezpečí zbožné pýchy. Stará převorka (Věra Kubánková) moudře zpytuje motivaci mladé adeptky řeholního života, po jejím úmrtí ta nová (Marie Tomášová) vnáší do života komunity laskavou střízlivost a dokáže před popravou své „dcery“ ztišit a zklidnit. Matka Marie od Vtělení (Milena Dvorská), která jediná díky povinnosti mimo klášter přežila a vydala potom svědectví o svých sestrách, svádí zápas s exaltovaností a pro řeholnici nepatřičným heroismem. Blanka de la Force (Jana Franková) přichází do řádu s duchovním odhodláním, v čase těžké zkoušky však propadne panice, zatímco sestra Konstancie (Nella Boudová), překvapující všechny určitou dávkou lehkomyslnosti a ještě příliš světského smyslu pro humor, v konfrontaci se zlem obstojí. K nejsilnějším místům inscenace patří pracovní scény řeholnic, kdy při hovoru nejde zdánlivě o existenciální problémy a ve kterých je evokována ztišená každodennost klauzury. * * * Charakterizuje-li se někdy práce s textem jako pečlivá, může to působit poněkud pedantský neoriginálně, v tomto případě mám však na mysli nejvyšší pochvalu. Hned od prvních vět inscenace jsem byl stržen tím, co se na jevišti říká, a občasná proporční ne vyváženost ve stylu (např. při vstupu „revolucionářů“ do kláštera) mně v podstatě nevadila. Byl jsem přítomen duchovnímu zápasu, důležitému pro každého z nás, a výše zmíněné herečky mě svou zvnitřnělou interpretací nenechaly upadnout do divácké apatie. Adekvátně pomalé tempo, čistá výtvarná složka (Ludmila Vojířová kostýmů, Miloň Kališ scéna), solidní zvládnutí sakrálních vokálních útvarů, a především svědectví o smyslu kontemplace - to vše kanulo z jeviště vstříc souznějícímu publiku. Navštívil jsem představení, kde drtivá většina diváků jednoznačně přináležela ke katolickému společenství (řeholnice, duchovní, mládež), takže pochopení bylo maximální. Taková sestava vlastně nenaplňuje tezi Petera Brooka o tom, že publikum vzniká na místě z náhodně seskupených a svými postoji často rozdílných jedinců. Magie inscenace je však sjednotí a vytvoří novou kvalitu. Ale i ten jednoznačně náboženský prostor, ve kterém jsem pobýval, vytvářel možnosti otvírání se. Vady na kráse by se jistě daly najít, Marii Tomášové jsem příliš nevěřil tu část textu, kdy převorka hovoří o svém selském původu, Milan Riehs v roli zpovědníka nepřesvědčil o náboženských zdrojích své postavy, působil jako srdečný dobrák zaměnitelné profese. Nepovažuji však tyto výtky za důležité v síle inspirujícího poselství Bernanosových dialogů. Přijměte několik citací: 150 [pageend152]„Kdo chce potlačovat přirozenost, bude se nakonec chovat leda nepřirozeně.“ „Nejošidnější výpočty bývají ty, kterým říkáme iluze.“ „Lidé se ptají, nač tu vlastně jsme, a já jim to koneckonců nezazlívám. My se domníváme, že jim svým prostým a přísným životem podáváme důkaz, jak dobře se může člověk obejít bez spousty věcí, které mu připadají nepostradatelné. Ale aby náš příklad skutečně působil, musili by lidé ještě uvěřit, že pro nás to kdysi bylo stejně nepostradatelné jako pro ně.“ „... a tak především nikdy sebou nepohrdejte. Je skoro nemožné, aby člověk pohrdal sám sebou, a přitom neurážel Boha, který je v něm.“ „Teď už se nevracejte... Nesplněný úkol je prostě nesplněný úkol a dál na to nemyslete.“ „Když pomyslím na getsemanskou zahradu, kde se lidské úzkosti dostalo božského posvěcení, připadá mi skoro zbytečné rozlišovat mezi strachem a odvahou.“ „Že On se bál smrti, to si nikdy nedovedu srovnat v hlavě, když tolik mučedníků šlo na smrt bez bázně. - Copak mučedníků, sestro, ale taky lupičů a vrahů.“ * * * Tolik k sebereflexi nabádající a povznášející inspirace, je to snad málo? Jan Kerbr Poloviční zpráva Týden zlínské divadelní přehlídky SETKÁNL/STRETNUTIE ve mně rámovaly dva fakty - smrt generačně spřízněné rockové hvězdy Freddie Mercuryho a připomínka jedné z morových ran 20. století, AIDS. A současně s tím rozbíhající se kolo lustrací (nepřipadá mi vůbec od věci přirovnání, že „lustrace jsou něco jako společenský AIDS“). Nad již omšelou a neútulnou reprezentativností budovy Městského divadla vztyčili divadelníci poťouchlou barevnou kašírku podle Schnirchovy trigy a po vzoru Prahy na ni po setmění svítili mocnými reflektory. Hle, další rozměr divadla - rozměr vážnosti i nevážnosti sebe sama, který nám připomíná umění, když lidi blbnou. * * * 151 [pageend153]Přehlídku zahájilo Divadlo za branou svou tehdy čerstvou inscenací ČEKÁNÍ NA GODOTA v režii a výpravě O. Krejčí. Režisér inscenoval Čekání na Godota v Avignonu a v Paříži, obě tyto inscenace patří na jeho umělecké pouti k důležitým milníkům. Dalo by se soudit, že českou premiéru připravil sám sobě k sedmdesátým narozeninám (23. 11. 1991). Tentokrát zvolil ničím nerušený černý horizont, černá vykrývá i boční vstupy na jeviště, které vyplňuje bílá nakloněná elipsa: plovoucí ostrov, manéž, maketa prostoru pro hru - tajemství zůstává zachováno a vzrušuje nejen barevným a tvarovým kontrastem (ovál v hranatém výřezu portálu, černá a bílá, které důsledně dodržují i kostýmy), ale i dojmem neukotvenosti, ohraničeného nekonečna. Jen omšelý kámen vlevo vpředu a pahýl stromu, asociující možná kříž, vpravo vzadu naznačují diagonálu cesty, na níž se zastavil čas, jen lidé se sem stále vracejí. Ouverturu k inscenaci doprovází břeskný pochod, typický pro nástup klaunů v cirkuse. Dva klauni - Vladimír a Estragon - čekají soustředěně na svůj výstup. Místo nich však naznačenou diagonálou protnou jeviště ti další dva - Poz- zo a Lucky. Začátek je pokorný k Beckettovi a současně impozantní: Krejča neví o světě a člověku v něm méně než Beckett, i když asi ví něco jiného a leckdy jinak. Jenže. Jenže v Žižkovském divadle T.G.M. se od dubna 1990 hraje Polesného inscenace Čekání na Godota s vynikajícím L. Mrkvičkou (Estragon) a fascinující R. Fidlerovou (Pozzo). Inscenace jistě v ledačem diskutabilní, avšak herecky brilantní, vyvážená a právě díky komediant- ství L. Mrkvičky a K. Heřmánka divácky velice rezonující. Ä verše o zrození nad hrobem mají v podání R. Fidlerové coby Pozza existenciální tragiku i situační výsměch a je to poezie rezonující s rytmem vesmíru, který umějí zaslechnout jen skuteční básníci. U Krejčí však Pozza hraje Bořík Procházka a Vladimíra Otomar Krejča ml. Scény setkání s Pozzem se tak díky plochosti a zjednodušenému hereckému pojetí této postavy mění v pouhé retardující výstupy; zátěž filosofické i klaunské výpovědi, která se tím pádem přenáší pouze na dvojici Estragon-Vladimír, pak vůbec neunese právě O. Krejča ml. Jeho deklamativní herectví je zcela nesmiřitelné s postavou (nikoli jen s textem) Vladimíra. Doplácí na to i Jan Hartl, jehož ukázněný výkon vyrůstající ze specifického komediálního talentu dává tušit, kolik možností zůstává v tomto nesourodém partnerství ladem. A tak první představení přehlídky přineslo zklamání, jako bychom místo do živého divadla vstoupili do pečlivě a s láskou i moudrostí pěstovaného muzea. * * * O všech představeních nelze referovat, a to nejen pro omezený rozsah článku, ale hlavně proto, že jsem „stihla“ přesně polovinu programu. Byť letmo, zastavím se jenom u těch inscenací, které považuji v kontextu 152 [pageend154]přehlídky za významnější, nebo u těch, které v sobě nesou nějaký podstatný rozpor či dráždivost. Výběr je to pochopitelně ryze subjektivní. Už z pouhého výčtu je patrná takřka naprostá neohraničenost v dramaturgii přehlídky. Kromě relativně silně, ale ne příliš objevně zastoupené linie absurdní dramatiky od klasiků po současné dědice (a tady je co litovat, že odpadly obě Havlovy hry) absentuje stále v obraze československého divadla, jak ho nastínil Zlín, cílevědomá snaha o aktuální filosofický obraz svčta: po zklamání z Krejčovy realizace Godota dosáhl této mety pouze A. Goldflam a soubor Hadivadla v Klímově LIDSKÉ TRAGIKOMEDIE Po několika málo ne zcela vydařených nebo zcela nevydařených pokusech o Klímu na jevišti a ve filmu zůstal Goldflam nepochybně autorovi nejvěrnější a přitom dokázal aktuálně oslovit dnešního diváka ve vyjádření lidské touhy po absolutnu i v obrazu lidské malosti a ztroskotávání. Jak se na divadle sluší a čím dál méně vidí, učinil tak skrze herce, a to zejména skrze herce Břetislava Rychlíka. Možná, že postava Shoře měla u Klímy menší význam než Pulec (velmi dobrý G. Řezníček) či Odjinud (alternuje M. Dohnal a M. Černoušek) a že Rychlíkova herecká i lidská osobnost převažuje poněkud původní těžiště hry. Pakliže ano, děje se tak v intencích režie a ve prospěch díla, které „Hadi“ objevili nejen nejmladší generaci. Co se týče již zmíněných klasiků: Divadlo Korzo předvedlo neobyčejně čistý, do nejmenších detailů vypracovaný koncert hereckého kvarteta (D. Bajnoková, O. Bol- doghy, Z. Rogelová, R. Rogel), kterému zdatně sekundovali S. Pctoová a R. Pomajbo. Dokázali společně takřka nemožné zahrát PLEŠATOU ZPĚVAČKU s evidentní chutí a radostí ze hry, do které vtáhli i publikum. Také Albeeho evergreen KDO SE BOJÍ VIRGINIE WOOLFOVÉ se díky málokdy viděnému množství herecké energie i díky skvělé souhře (E. Matějková-alt. I. Rapaičová, M. Slovák, Z. Frenglová-alt. M. Mikulášová, P. Kočiš) po celé tříhodinové představení stal jedním z vrcholných zážitků přehlídky, a protože jím SETKÁNÍ prakticky končilo, diváci odměnili čtveřici zcela vyčerpaných herců velkým aplausem. Ani jedna, ani druhá z těchto inscenací však nemapovala nová území divadla - ani herectví, ani stylu a poetiky, ani se za nimi nerýsovaly nové obzory myšlenkových a formových výbojů. Což lze vlastně - byť s uznáním nad nemalou profesionální úrovní a vyrovnaností celého souboru říci též o nitranské inscenaci Marivauxe i o řadě dalších přehlídkových titulů. Pokusem o filosofický obraz světa a snad i o velkou postmodernistic- kou jevištní koláž měl asi být Tarantův DON JUAN, textová montáž motivů z bible, Mohérová Dona Juana a ze Sevillského svůdce a kamenného hosta Tirso de Moliny. Zda se o neúspěch zlínského představení zasloužila zrádná technika, na níž jsou herci v inscenaci do velké míry závislí, nebo zda jde o projekt, jehož ambice přesahují zkušenosti i cit tvůrců, to si netroufám rozhodnout. Avšak na malé ploše souhrnné 153 [pageend155]zprávy nelze o problémech tohoto díla hovořit. Začínají v dramaturgii, na jejíž myšlenkovou nepřesnost doplácí režie (režisér Tarant je ovšem spoluautorem scénáře) i herci. Přesto však pro mne toto představení jako jedno z mála na přehlídce - signalizovalo snahu překročit známé a vyšlapané cesty a obohatit řeč divadla, nebo aspoň svoji vlastní, o nové prvky. Zdá se, že tentokrát mířila do slepé uličky, nicméně odvahu tu nelze přehlédnout. Poslední zastávkou je Potužilova adaptace Páralova nej významnějšího (a dvacet let tabuizovaného) díla MILENCI A VRAZI. Režisér a celá generace dnešních čtyřicátníků a skoro už padesátníků prožili dvacet jedna let v jakémsi provizóriu. Ať už ta léta někdo promarnil nebo jako Potužil a jeho divadelní kolegové se ze všech sil snažil dát jim smysl - ten pocit je generačně shodný a možná těžko sdělitelný starším i mladším. To, o čem napsal V. Páral velký román moderní české literatury a co na jevišti hrají ústečtí, je právě ono socialistické provizórium. Pocit „papundeklové“ dekorace je zde namístě - Milenci a vrazi jsou obrazem papundeklového života. O to cennější jsou herecké výkony (za všechny aspoň K. Roden jako Bořek Trojan a M. Kopečný jako Evžen Gráf), které v té bídě nekloužou k jednoduché šarži, nýbrž jsou vnitřně plné ať už pragmatické rezignace a prázdnoty nebo řvavosti, lásky a zoufalství. - Potužil má s adaptací literární předlohy nemalé zkušenosti z dřívějška a osvědčil je i nyní. Řekla bych však, že tentokrát se mu přece jen vedlo lépe jako režisérovi než scenáristovi, a to pro závěrečnou část inscenace, která v poněkud uspěchané zkratkovitosti protahuje Páralův příběh až do dnešních dnů. I tak se však jedná nejen o nezploštělou jevištní adaptaci literárního díla, ale o občansky a umělecky odpovědnou a aktuální sondu na téma „jací jsme byli, jací jsme“. Tedy sondu rozměru fresky. Dlužno přiznat, že v takto bezohledné obnaženosti zůstalo ve Zlíně toto ústecké představení osamocené. * * * Samotný název přehlídky vzbuzoval očekávání nějakých konkrétních setkání. Záleželo myslín na každém, zda a s kým se chce setkávat. Zcela určitě se však uskutečnilo setkání publika s divadlem. Bylo třeba stále volit mezi dvěma i třemi alternativami, zvažovat, čemu a komu dám přednost. Něco mi však v té svobodě a drobných organizačních zádrhelech přece jen scházelo: veřejné diskuse a polemiky. Absence diskusí je nespravedlivá i vůči souboru zlínského divadla-zrovna na této přehlídce byla například šance zhodnotit ukončenou etapu práce, jíž vtiskl svou pečeť dlouholetý dramaturg divadla M. Plešák (dnes šéfdramaturg činohry Zemského divadla v Brně). Mohlo se hovořit také o tom, že při veškeré žánrové i tematické otevřenosti byla zlínská přehlídka spíše hrou na jistotu než inspirujícím a provokujícím obrazem pohybu v divadelním životě. Tím 154 [pageend156]spíš si ovšem myslím, že by se SETKÁNÍ měla pravidelně opakovat, s větší publicitou, hlubším veřejným zhodnocením v tisku, a především s programovou sebereflexí a diskusí. Třeba by se potom zřetelněji ukázalo, jak parlamentní šarvátky, novinové vtipy, sedmdesát osm politických stran v patnáctimiliónové ČSFR, AIDS, lustrace, inflace, privatizace i referendum mají k pravému divadlu blízko či daleko. Dana Tučková film Laterna magica ( K pamětem Ingmar a Bergmana) Mcmoáry švédského režiséra Ingmara Bergmana (nar. 1912) bych nazvala doličnou písemností k poslednímu soudu. Ve svých vzpomínkách se světoznámý tvůrce ke stáru obnažuje až v drásávě upřímné sebereflexi: Laterna magica je nemilosrdně otevřeným účtováním sama se sebou. Kniha se stala bestsellerem nejen kvůli věhlasnému jménu autora. Dýchá natolik živým dechem autentické výpovědi, že její sílu postřehne každý jen trochu zběhlý čtenář. A nemusí k tomu vůbec znát Bcrgmanovy filmy, jimž ostatně režisér nevěnuje ve vzpomínání hlavní pozornost. Soukromý vhled do nitra předpokládá pro Bergmana „vystoupit z role“, tedy z role profesionální. Sám na sebe několikrát prozrazuje, jak se často pozoruje zvenčí, z pozice režiséra, a jak se tímto odcizováním nejednou připravil o silný bezprostřední zážitek. Bergman je dalek toho, aby v memoárech stavěl pomník své výjimečnosti či významnosti; nebojí se přiznáním odvrácené temné stránky své osobnosti zproblematizovat svou „dobrou pověst“ a důstojné prestižní postavení. Upozorňuje nejen na nezdary a prohry, ale i na takové vlastnosti, které ho nešlechtí a usvědčují jako bezohledného egocentrika. Za vším, co prožil, si však stojí, i když k mnohým činům se v časovém odstupu přiznává s nevolí, ne-li se studem. Kajícné pokání ovšem zásadně odmítá: „Rozhodl jsem se, že špatné svědomí je pouhá koketérie, poněvadž svým psychickým utrpením nemůžu nikdy odčinit škody, které jsem způsobil.“ Bylo by proto scestné považovat Bergmana za plachého, skromného intelektuála. Sebevědomím a nezkrotnou pýchou, jak sám doznal, spolehlivě vyvažoval „chatrné ruiny své duše“. 155 [pageend157]Do své minulosti se Bergman noří a pátrá v ní se zkušeností literáta i filmového režiséra: nerespektuje časovou chronologii, neunavuje nadbytečnými informacemi a údaji, vstupuje rovnou in medias res událostí. Retrospektivy prokládá úvahami z přítomnosti, dekomponuje umělou úhlcdnost tradiční životopisné výstavby, aby pronikl dovnitř, pod povrch. Nejvíc ho to táhne do dětství, kde hledá kořeny své celoživotní bytostné neurózy. Pozoruhodné portréty věnuje svým rodičům, otci - protestantskému kazateli, matce výjimečné a zajímavé ženě. Nejsou to však láskyplně idealizované synovské vzpomínky, ale jitřivé konfrontace, které nezacelil ani čas. Rodiče rozrušovali Bergmana i jako zestárlé osoby, s nimiž se občas setkával, a navštěvují ho i posmrtně. Vycházeje z kolekce rodinných fotografií, natočil si krátký film o matce, k níž jako chlapec lnul vášnivou láskou. V zahledění do mnoha jejích podob zvěčněných na snímcích pokouší se režisér vyčíst z výrazu její tváře pocity, nálady, proměny věku. Při čtení tohoto nesentimentálního hlubokého vyznání pochopíme, proč je v Bergmanových filmech tolik významuplných detailních záběrů ženských tváří a proč ženské hrdinky dominují nad mužskými. Dialog syna s matkou in memoriam patří v knize k nejsilnějším pasážím. Sdostatek výmluvný je i závěr pamětí, v němž Bergman dává matce poslední slovo - citací záznamu z jejího deníku datovaného dnem jeho narození. V rodičovských podobách se Bergman ve stáří čím dál víc nachází a spatřuje v nich i původ svého permanentně rozbouřeného a s přísnou sebekázní kroceného nitra: „můj neklid zděděný po matce i otci a umístěný do centra mé identity, můj démon, ale i přítel a burcovatel.“ Od velkého, soběstředného detailu se tvůrce dokáže odpoutávat díky režisérské schopnosti zaujmout odstup od snímaného subjektu. A je to odstup nelítostně tvrdý jak k sobě, tak k ostatním, byť i nejbližším osobám. Je zarážející, že některé manželky zcela opomněl zmínit a o jeho dětech padnou jen okrajové, víceméně indiferentní zmínky. O to detailněji se zabývá některými vztahy uměleckými, např. k Augustu Strindbergovi, s jehož záhrobním médiem vedl jako divadelní režisér urputný tvůrčí dialog. Za nejzajímavější kapitoly Bergmanovy knihy - vedle jeho návratů do dětství a k rodičům - pokládám vzpomínání na ty osobnosti, s nimiž se setkal v jejich pozdním stáří. Sám nyní v jejich věku si dodatečně uvědomuje jejich někdejší existcnciální pocity a motivaci jejich jednání (např. režisérů Victora Sjöströma, který hrál v Bcrgmanově filmu Lesní jahody, Alfa Sjöberga nebo nám neznámého zestárlého, odepsaného herce, kterého Bergman jako ředitel divadla byl nucen propustit). Variace stárnutí se v knize objevují v epizodních setkáních Bergmana s legendární Grctou Garbo, v rozhovorech s Laurenccm Olivierem v Londýně nebo smrtelně nemocnou Ingrid Bergmanovou při natáčení Podzimní sonáty. Bergman líčí střetnutí s těmito celebritami střízlivě, bez soucitu, který by otupoval hroty konfliktních vztahů; sám v nich mnohdy 156 [pageend158]vystupuje jako arogantní partner. A přesto vycítíme mezi řádky, jak ho tato setkání hlouběji zasáhla poznáním o opravdové člověčině, bezmocné a rozedřené stářím nebo nemocí na sklonku života. Stáří je úhelným tématem Bergmanova přemítání, tedy i jeho vlastní. Přiznává se ke stařecky nerudným náladám, nesnáší cizorodé zásahy a vnucované vlivy, proti nimž se brání zásadou rezolutně se rozhodovat. Důkazem toho jsou jeho náhlé odjezdy: do Paříže v době mladického vášnivého poblouznění, do osamělého bezpečí ostrova Fáro („s krajinou splňující moje niterné představy“) či devítiletý německý azyl na protest proti daňové aféře, v níž byl Bergman veřejně zostuzen a uvržen do neobvyklé role „zločince“. Stáří - jako pozvolna a nenápadně se šířící plíseň - vnímá Bergman zvlášť bolestně jako citelné oslabení své tvůrčí činnosti. „Tvořivost ve stáří není nic samozřejmého“ - trpce podotýká. V zápase s ním, stejně jako s úzkostmi a fyzickými potížemi, se obrňuje vypěstovaným a důsledně dodržovaným osobním řádem. Z Bcrgmanových pamětí, které rozhodně nejsou kratochvilnou četbou s ambicí se zalíbit, nemám při vší rozporuplnosti autorovy osobnosti dojem, že by ho stárnutí vedlo k rezignaci. Je to činné a přemýšlivé stáří, které se nevzdává, proto tvrdím, že Ingmar Bergman se blíží na své cestě ke smíření. „Tuším soumrak, který nesouvisí se smrtí, ale s vyhasínáním.“ Výrok, z něhož lze vyrozumět, že Bergmanovo životní finále je snad hořké i smutné, ale nikoli tragické. Stanislava Přádná literatura Dva kamarádi Diskuse o vztahu intelektuálů k politickému životu se vine lidskými dějinami jako nit, která se zauzluje v okamžicích společenských otřesů a zlomů. Dvacáté století jimi bylo poznamenáno v míře vrchovaté. Růst společenského významu a prestiže intelektuálů a jejich etablování jako specifické sociální vrstvy na jedné straně a konfrontace s totalitním dědictvím ideologických konceptů předcházejícího století na straně druhé vrhly na tento problém nové světlo a odkryly jeho dosud neznámé dimenze. Paleta v této 157 [pageend159]souvislosti vyslovovaných soudů sahala od apologetiky intelektuálů jako nevinných oběti bezohledné moci až po vášnivá obvinění z totálního selhání intelektuální elity jako celku a jejího zotročení démony, jež sama vypustila z Pandořiny skřínky. Dnes se téma intelektuála v politice stalo znovu aktuální, a to nejen v souvislosti s naším úsilím pochopit a zhodnotit nepříliš vzdálenou a dosud palčivou minulost. Vystupuje rovněž jako součást sporu o charakter globální společenské transformace a „o tvář zítřka“, jenž ve své jedné krajnosti vede k požadavku úplného vyloučení intelektuálů z politiky a v druhé krajnosti k nároku intelektuálů na politické vůdcovství v posttotalitním světě, neb o ť jedině oni prý mohou svým zřetelem k absolutním mravním horizontům vyvažovat fatální sklon politiky k egoistickému, úpadkovému partikularismu. Stať Jamese D. Wilkinsona Deux petits camarades, z níž přinášíme podstatný výtah, byla uveřejněna v roce 1987 v podzimním čísle pařížské revue Lettre internationale. Autor nám představuje Jean-Paula Sartra a Raymonda Arona nikoli jako abstraktní myslitele, ale spíše jako herce v politickém dramatu našeho století. Zatímco jeho scénář byl již v podstatě rozepsán, volba jednotlivých rolí záležela na naturelu a činech jejich protagonistů. Postavy Arona a Sartra ztělesňují dva intelektuální typy, k nimž bychom mohli nalézt paralely i v našich nejnovějších dějinách. Stať pro nás může být zajímavá i tím, že přibližuje v Aronově osobě v našem prostředí téměř neznámého předního představitele francouzského konzervatismu a zároveň demytizuje osobnost Sartrovu, donedávna zahalenou do oparu literárního existencialismu a intelektuální nonkonformity. * * * Jean-Paul Sartre a Raymond Aron - současníci, spolužáci, přátelé, rivalové, jedni z nejskvělejších intelektuálů své generace, jejichž životní cesty vedly déle než půl století souběžně. Když v roce 1980 zemřel Sartre, byly srovnávány jejich osudy, aby se jimi zaštítily dvě protikladné koncepce role intelektuála ve Francii. Sartre reprezentoval umělce, nesmiřitelného moralistu, anarchistu bojujícího proti buržoazním konvencím. Aron byl analytik, objektivní kritik, skeptik, který odmítá podlehnout revolučním snům. Jeden povzbuzoval své čtenáře k činu, druhý je učil myslet; jeden nedůvěřoval moci, druhý ji pitval. Hlasy těchto „bratrských nepřátel“, jak napsal Michel Contant, se staly „dvěma póly, mezi nimiž probíhá napětí intelektuální debaty století“. Tento vztah Sartra a Arona koresponduje se silnou francouzskou tradicí. Zatímco Italové, Angličané nebo Němci považují universální duch Dantův, Shakespearův nebo Goethův za vtělení své národní kultury, Francouzi nacházejí její nejživější výraz spíše v kontrastních dvojicích. Descartes a Pascal jsou reprezentanty filosofie 17. století; Corneille a Racine zaujímají společně první místo na scéně klasické tragédie; Voltaire 158 [pageend160]a Rousseau shrnují bohatství i vnitřní napětí století osvícenství ve Francii. Každá dvojice ustavuje rovnováhu mezi dvěma pozitivními, ale kontrastními rysy: rozumem a vášní, logikou a vírou, duchem a upřímností, umělostí a přirozeností. Z jejich spojení se rodí ideál, jehož první ctností je vyvažovat sama sebe. (...) Konflikt mezi dvěma divergentními koncepcemi role intelektuála zaujímá významné místo v kulturní historii moderní Francie. Měl by být intelektuál především morálním soudcem, jako jím byl Zola v Dreyfusově aféře? Měl by být politickým aktivistou, jak to vyžadoval Romain Rolland v bouři první světové války? Nebo by měl zůstat zásadně strážcem kulturních a estetických hodnot, jak to prosazovala La Nouvelle Revue Franqaise po vyhlášení příměří v roce 1918? Anebo se má snažit spojit „čistě intelektuální aktivitu“ s politickou intervencí v momentech krize, jak k tomu vybízel Julien Benda roku 1927 v polemické knize Zrada vzdělanců? v r Sartre a Aron se poprvé setkali v roce 1924, kdy oba studovali na Ecole normale supérieur. Patřili mezi nejlepší studenty této školy a byli si toho vědomi. Aron záviděl Sartrovi jeho bohatou obrazotvornost a absolutní sebevědomí. Sám rovněž nebyl bez ambicí, avšak jeho schopnost rozlišovat převažovala nad představivostí. Zatímco Sartrova síla spočívala v lehkosti, s níž vytvářel z jednotlivých myšlenek originální syntézy, Aron se vyznačoval schopností myšlenky rozebírat, a tak odhalovat jejich logické nedostatky, složitosti a odstíny. (...) Po celý život se musel Aron ospravedlňovat v očích kritiků, kteří mu vyčítali příliš velký odstup od objektů jeho analýzy. Byla to však právě síla jeho vášní, jež si vynucovala autodisciplínu nezbytnou k nalezení pravdy. Paradoxně hrdost a ambice jej vedly k přesvědčení, že se může zbavit všech předsudků a dospět k čistému, naprosto nepředpojatému poznání. Obával se, že jestliže se někdo ztotožní s tím, že je Žid, Francouz nebo člen intelektuální elity, zabrání mu to v dokonalém postižení reality vnějšího světa. V tomto ohledu má blízko ke koncepci „svobodného intelektuála“ Karla Mannheima, jehož postavení mimo zájmy svářících se stran mu dovoluje nezaujatě rozhodovat ve společenských konfliktech. Aron sám svůj přístup definoval jako přístup „angažovaného diváka“, jenž se nachází na polovině cesty mezi angažovaností a objektivitou, a tak si zachovává patřičný odstup. Sartra - na rozdíl od Arona - přitahoval především vnitřní svět vnímání a lidské duše. (...) Spoléhal se přitom na svou schopnost identifikovat se s těmi, jež studoval, přičemž se nechával vést citem a svou intuicí. Spíše než distanci od druhých hledal způsoby, jak zasypat příkopy, jež mu uzavíraly přístup k jejich nitru. Sartrův důraz na empatii a introspekci jako nástroje poznání se spojoval s tíhnutím k vyvozování morálních soudů. Při hledání skrytých psychologických příčin, které ovlivňovaly chování jeho spolužáků na 159 [pageend161]Ecole normale, nacházel Sartre často strach, ješitnost a osobní zájem. Jeho nejprudší kritika vždy směřovala proti francouzské střední třídě, jež se podle něj vyznačovala směsicí arogance a konformismu. Příslušníci této třídy prosákli hodnotami povinnosti, pořádku a „dobrých mravů“, a aniž by se nad nimi zamýšleli, opírali se o ně, aby si uchránili privilegovaný sociální status. Cítili se vyvolení, ale nedokázali rozpoznat malichernost svých nároků. V Sartrovč osobní dcmonologii nic nebylo domýšlivější a nezasluhovalo více opovržení než buržoazie. V průběhu deseti let, které uplynuly od ukončení studií na Ecole normale do vypuknutí druhé světové války, se rozdílnost jejich stanovisek stávala čím dál zřetelnější. Zatímco Sartre pokračoval ve svých zkoumáních pcrcepce a začal psát román Hnus (1938), Arona stále silněji přitahovala politika. Jeho pobyt v Německu v letech 1930-1933 - nejdříve v Kolíně jako asistent slavného profesora lingvistiky Leo Spitzera a později díky vědeckému stipendiu v Berlíně - mu poskytl výjimečnou příležitost, jež byla dopřána málokomu z jeho generačních vrstevníků ve Francii, aby sledoval nástup Hitlera k moci. Články, které v té době napsal pro Libres Propos a Europe, se vyjadřovaly velmi skepticky k budoucnosti demokracie v Německu. Vládnoucí konzervativci, kteří chtěli využít Hitlera pro své politické cíle, byli podle Arona zasaženi strašnou a neomluvitelnou slepotou. „Vážně riskují, že se stanou oběťmi sil, které rozpoutali,“ poznamenal prorocky v červnu 1932. Vítězství totalitarismu v Německu, usnadněné hrubými politickými chybami, Arona hluboce zasáhlo. Dobře si uvědomoval nebezpečí v předválečné době se šířícího důsledného pacifismu a cítil potřebu bránit demokracii před jejími nepřáteli. Akceptoval Weberovo rozlišení mezi Gesinnungsethik a Verantwortungsethik, kladoucí proti sobě absolutní pravidla moralisty a relativní pravidla, jež musí přijímat politik, rozhod ující se mezi nutně nedokonalými alternativami. Aron se domníval, že intelektuál by měl zvládnout principy, jimiž se řídí svět politiky, aby mohl dávat užitečné rady. Měl by se stát expertem, pokud se chce vyvarovat otřepaných banalit a mylných generalizací. Když Aron pozoroval reakce svých pařížských kolegů tváří v tvář událostem na druhém břehu Rýna a srovnával je se svými, nabyl přesvědčení, že „obecná kultura“ nedokázala porozumět silám, jež transformovaly poválečnou Evropu na Evropu předválečnou. Na podzim 1933 přijel do Berlína také Sartre. Přestože zde oba muži žili ve stejných poměrech, jejich zkušenosti nemohly být rozdílnější. Tam, kde Aron objevoval politiku, Sartre nacházel srdečnou atmosféru intelektuálního přátelství, na kterou byl zvyklý z Ecole normale. Zatímco Aron četl Marxe a Webera, Sartre se zajímal o Heideggera a Husserla, z jejichž děl čerpal inspiraci pro vlastní filosofické uvažování. Mohli bychom dokonce říci, že Sartrova intelektuální aktivita v Berlíně zažívajícím počátky nacistického panství mohla být tak intenzívní a tvůrčí jedině za 160 [pageend162]cenu úmyslné politické slepoty. Nelze však rovněž opominout, že Sartre považoval politiku za past pro neopatrné, za ztělesnění lži, manipulace a korupce. Na lyceu ho jeho duchovní učitel Alain (Emile Chartier) naučil nedůvěřovat politické moci ve všech jejích formách. Krátká zkušenost, kterou učinil v nacistickém Berlíně, v nejmenším nezměnila jeho přesvědčení. V září 1939 byli Aron a Sartre povoláni do armády. Pluk, ve kterém oba sloužili, byl rozprášen během německé ofenzívy v červnu 1940. Aron uprchl do Londýna, kde se připojil k malé skupince francouzských exulantů soustředěných kolem generála de Gaulla. Jako hlavní redaktor exilových novin La France libře komentoval události odehrávající se ve Francii. Sartre se dostal do zajateckého tábora na západní frontě, odkud byl po osmi měsících propuštěn. Válka oba přinutila velmi konkrétně se zamyslet nad úlohou intelektuála ve společnosti... Sartra účast v odboji přivedla k problému volby. Proč někteří Francouzi kladou nepříteli odpor, a jiní s ním kolaborují? Tato otázka se zvláště naléhavě dotýkala intelektuálů, kteří váhali, jakou cestu zvolit. Zatímco Aron se pokoušel jejich pasivitu interpretovat jako plod pochybování o správné volbě (sám se dlouho rozmýšlel, než si zvolil azyl v Londýně), Sartre v ní viděl morální prohřešek, projev zbabělosti. Pasivitu a fatalismus považoval za neslučitelné s posláním intelektuála, jemuž přísluší naopak probouzet víru a obětovat se ve jménu dobra. Vůle ke vzdoru se Sartrovi zdála klíčovým kritériem pro rozlišení skutečného intelektuála od zrádce. (...) V roce 1945, po svém návratu z Londýna, začal Aron spolupracovat se Sartrem při vydávání nového časopisu Les Temps modernes. Měl to být jejich poslední společný podnik na více než třicet následujících let. (...) V prvních dvou měsících své existence Les Temps modernes spojovaly dvě rozdílná pojetí intelektuála - koncepci morálního soudce, jednajícího v zájmu změn, a koncepci pozorovatele, z odstupu analyzujícího společenské dění. (...) Odboj zanechal dědictví nového ekumenického ducha sjednocujícího všechny intelektuály, kteří se angažovali v boji proti fašismu. Ale jak se stupňovala studená válka a rychle vytrácely naděje na transformaci poválečné Evropy, mezi Sartrovou vzkypělou rétorikou a střízlivostí analýzy Aronovy se rozevírala stále širší propast. Aronova opatrnost se jevila jako „realismus“ konzervativce, kdežto spontánní morální soudy nabývaly podoby odmítnutí složitosti světa. Sartre začal podezřívat Arona z toho, že opouští jejich projekt radikální společenské přeměny, která podle něj nemohla nastat jinak než omezením vlivu střední třídy na francouzskou politiku. Sartrovo podezření zesílilo v roce 1947, kdy se stal Aron novinářem na plný úvazek v konzervativním deníku Le Figaro. Zdálo se mu, že jeho „petit camarade“ se ocitl v řadách nepřátel. Na druhé straně Aron se domníval, že Sartrovy politické názory jsou naivní a utopické a plynou spíše z neznalosti než z pochopení faktů. Podle něj nelze 161 [pageend163]doporučit revoluci v podmínkách, jež naznačují její porážku, aniž bychom riskovali obvinění z intelektuální neodpovědnosti. Ve svém úsilí o získání společenského vlivu se Aron ani Sartre nespoléhali pouze na moc psaného slova. V roce 1948 se oba připojili k vlivným, nově založeným politickým seskupením. Aron se rozhodl pro Sdružení francouzského lidu (RPF) generála Charlese de Gaulla, v němž spatřoval záruku proti slabosti francouzské politiky a hrozícímu rozkladu IV. republiky. V londýnské emigraci sice generála při různých příležitostech kritizoval, nyní se mu však - stejně jako jeho příteli André Mal- rauxovi zdálo, že větší nebezpečí představuje rozdělený a bezmocný parlament než charismatický politický vůdce. Sartre se přidal k vágnímu Revolučnímu demokratickému sdružení (RDR), jež se ve svém manifestu přihlásilo k „novému životu na principech svobody a lidské důstojnosti ve spojení s bojem za změnu společnosti“. Roztržka mezi Sartrcm a Aronem byla veřejně potvrzena v Les Temps modernes na podzim 1948, poté co vytkl Aron RDR, že upadá do „revolučního romantismu“. Sartre kontroval obviněním, že Aron je jen „melancholický teoretik“, který na problémy doby nezná „jiný recept, než je diktatura a válka“. Tvrdil, že Aron se nechal vlákat do léčky „real- politiky“ a jejích cynických kalkulů, místo aby aktivně bojoval za mír: „Jeho ,realismus4 ho nutí, stejně jako ostatní vůdce RPF, postavit se na stranu jedné ze supervelmocí, jež si vyhrožují válkou. Ano, byl by ,romantik4, kdyby věřil v mír; nuže, prohlašuje-li se válka za nevyhnutelnou, přispívá se k jejímu brzkému příchodu.“ Rok po svém vzniku se Revoluční demokratické sdružení rozpadlo. Sartre tak ztratil veškerou naději, že by se mohl zapojit do nezávislého politického hnutí hájícího tytéž hodnoty jako on. (...) Spojenectví se střední třídou a jejími „mluvčími“ (jako byl Aron a Le Figaro) mu připadalo odpudivé, nemyslitelné, nemožné. Podle jeho názoru mu nezbývalo než se spojit s komunisty. (...) Své nové vyznání víry ohlásil Sartre v článku publikovaném roku 1952 v Les Temps modernes pod titulem Komunisté a mír. Ačkoli zde naznačil, že jeho cíle nejsou ve všech bodech slučitelné s komunismem, v podstatě přijal leninský princip, podle nějž jedině vůdci Strany jsou schopni bránit zájmy pracujících. Jestliže pracující odmítnou stranické direktivy, pak jsou to oni, kteří pochybili, nikoli jejich vůdci. Tím, že chtěl být na straně utlačovaných, se tak Sartre ve skutečnosti přiblížil jiné elitě, jejíž legitimitu svým intenzívním politickým účinkováním ospravedlnil. Účinnost (efficacité) je pojem vracející se stále znovu v Sartrových spisech z počátku padesátých let; zrodil se z podráždění, jež vzbuzovaly dobře míněné, avšak neúčinné iniciativy typu RDR. Sartre už nechtěl být naivní. V článku Komunisté a mír dal najevo své opovržení těmi 162 [pageend164]intelektuály, kteří se ještě drželi ušlechtilých zásad, odmítajíce jakékoli kompromisy: „Svita bezkrevných, jemných intelektuálů, kteří jako slečinky recitují naučené komplimenty o kultuře a svobodě.“ Kdo je poslouchá? „Pokud jde o dělníky, každopádně na ně kašlou.“ Zdůraznění významu účinnosti vedlo Sartra k rozchodu nejen s Aronem, ale i s dalšími přáteli a spolupracovníky. René Etiemble, Merleau- Ponty a Albert Camus se dočkali obvinění, že se neangažují opravdově v boji proti nespravedlnosti, poněvadž nepřijali stejnou volbu jako on. „Vaše morálka se nejdříve změnila v moralismus, dnes už není ničím víc než literaturou, zítra se možná stane imoralitou,“ napsal Sartre veřejně Camusovi. Odsouzení toho, co „je jen literatura“, věrně ilustruje, jak dlouhou cestu ušel Sartre, jeden z největších spisovatelů doby, od roku 1945. Aron byl článkem Komunisté a mír zděšen. V Le Figaro littéraire odpověděl, že pobouření moralisty, bez ohledu na jeho talent, nestačí, aby byl schopen vytrvale komentovat složité problémy v oblasti politiky, ekonomiky a mezinárodních vztahů. Jedině poznání věcí zakládá právo na kritiku. Sartre ... toto základní pravidlo intelektuální rozpravy nerespektoval. Jeho touha po účinnosti ho přivedla do utopického světa „mytického proletariátu a víry v neuskutečnitelnou revoluci“. (...) „Mám chuť se Sartra zeptat,“ psal Aron, „jak může s takovou jistotou proniknout tajemství proletářské duše.“ O rok později v jednom ze svých nejznámějších děl Opium intelektuálů (1955) rozšířil Aron svou kritiku na celou intelektuální levici. Jestliže Marx viděl v náboženství opium lidu, na Sartra a jeho přátele účinkuje marxismus jako droga. Je to sekularizovaná víra, která nabízí svým adeptům „potěšení z teologických diskusí, vážné zadostiučinění z vědeckých kontroverzí a opilost z meditací o universální Historii“. (...) Aron kritizoval hlavně sterilitu marxistické rétoriky - její naprostou neschopnost pochopit dvojznačnost a neustálý vývoj současného industriálního světa. To, co nazval třemi „mýty“ - revoluce, proletariát a levice -, stojí v cestě poznání. Jsou to emocemi zatížené pojmy, užitečné leda k tomu, aby galvanizovaly davy, ale nevhodné k odhalování pravdy. Svou obžalobu zakončil Aron tím, že podal svou definici účinnosti (efiícacité). Intelektuál se nemá držet stranou politiky, naopak se má plně pohroužit do studia, aby pochopil její omezení a subtilnosti. Osvobozen od jařma politického dogmatismu, měl by hledat progresivní řešení v optice méně opojné, zato realističtější. Stejně jako Sartre se Aron domníval, že intelektuál má provádět volbu a že dosud zvolené cesty jsou neuspokojivé. Ale kritéria volby, upřesňoval Aron, se nemohou vztahovat pouze na sílu výmluvnosti a dobré záměry: „Abstraktně definované hodnoty zřídka dovolují volit mezi stranami, vládami, národy... Intelektuál, který přikládá cenu rozumné organizaci obce, se nespokojí s tím, že rozdává rány a podepisuje všechny manifesty 163 [pageend165]proti všem nespravedlnostem. Ačkoli se snaží rušit dobré svědomí všech stran, bude se angažovat ve prospěch té, která se mu zdá nabízet jeho nejlepší lidskou šanci - historickou volbu, která připouští rizika omylů.“ Opium intelektuálů, jež vyvolalo bouři protestů v prostředí levice, si získalo málo stoupenců, neboť intelektuálové soudili, že Aron nenavrhuje nic pozitivního těm, kteří - jako oni - hledají důvody naděje. Aron nezjevoval žádné poslání; zbavoval všech iluzí. Svou knihu zakončil touto větou: „Vyzvěme navzdory našim přáním skeptiky, kéž uhasí fanatismus.“ Jenže pro mnohé byla skepse synonymem porážky. Aronova kritika levice byla ve stále rostoucí míře považována za potvrzení jeho spojenectví s pravicí. Čím byl bližší čtenářům Le Figaro, tím více se vzdaloval většině intelektuálů. Střední cesta neexistovala. Sartrova čtyřletá spolupráce s Francouzskou komunistickou stranou skončila s invazí sovětských vojsk do Maďarska v roce 1956... Během příštích dvanácti let musel Sartre spolu s dalšími podobně dezorientovanými levicovými intelektuály hledat pro realizaci sociálních přeměn novou půdu za francouzskými hranicemi. Třetí svět dal vykrystalizovat jeho revolučním snům. Kuba, kterou navštívil roku 1960, Maova Čína, a hlavně Alžírsko, kde právě vypukla osvobozenecká válka proti Francii. Tak jako válka ve Vietnamu mobilizovala americké intelektuály a zaujala přední místo na politické scéně od konce šedesátých do počátku sedmdesátých let, alžírská válka vrhla světlo na morální a politická stanoviska francouzské inteligence v letech 1954-1963... Odpor k této válce Sartra s Aronem krátce spojil. Jejich setkání na protiválečné demonstraci v roce 1960 dodalo Sartrovi chuť pozdravit člověka, proti němuž deset let bojoval, tradičním „Bonjour, mon petit camarade“. Ale z plánu na společnou večeři sešlo a jejich vztahy opět upadly do vzájemné nedůvěry. Pro Sartra se alžírská válka podobala odboji, ale roli nacistického Německa tentokrát hrála Francie. (...) Francouzský odboj pozvedl zbraně proti nacistům, aby hájil svobodu, lidskou důstojnost a politický ideál, tudíž alžírský odboj měl také právo na ozbrojený boj proti francouzským silám. Na druhé straně Aron shledával šokující, že Sartre stále ochotněji považuje násilí za legitimní politickou zbraň už před deseti lety odsoudil tento odstrašující projev sartrovského „revolučního romantismu“. Pocit viny, vyvolaný u Sartra jeho příslušností ke koloniální mocnosti, mu zabránil kritizovat metody používané Alžírskou národní frontou. Pro Arona to znamenalo vzdát se role intelektuála. V Alžírské tragédii (1957), svém prvním příspěvku věnovaném alžírskému tématu, se Aron sice zdržel vynášení morálních soudů, ale objasnil, že Francie tuto válku nemůže vyhrát, ať použije jedna či druhá strana jakýchkoli prostředků. Přes své radikálně protikladné přístupy k alžírské otázce Sartre s Aronem znovu učinili společnou zkušenost marnosti své námahy. Jejich hlasy 164 [pageend166]vášnivého morálního rozhořčení, jakož i nutnosti nestranného posuzování nebyly národem vyslyšeny. „... [jdouce] od porážky k porážce, naučili jsme se jediné věci: naší radikální bezmocnosti,“ napsal Sartre. Jediné, co podle jeho názoru zbývalo, bylo uchránit si za všech okolností vlastní nezávislost. Když mu byla na podzim 1964 udělena Nobelova cena za literaturu, odmítl tuto poctu, věrný svému dvacet let starému prohlášení, že „se nenechá transformovat institucemi“. „Zdálo se mi méně nebezpečné odmítnout cenu než ji přijmout,“ vysvětloval švédskému tisku. „Jestliže ji přijmu, vystavím se tomu, co bych nazval ,objektivním vyvlastněnínť.“ Aron se necítil ohrožen vyvlastněním. Jistý si svou schopností zachovávat kritickou objektivitu jako nezbytný předpoklad nestranného úsudku, nezakoušel potřebu distancovat se od institucí a oficiálních poct. Alespoň v této oblasti jeho sebedůvěra převyšovala Sartrovu. Počínaje rokem 1955 si Aron získal reputaci v universitním prostředí jako sociolog a odborník na mezinárodní vztahy...; díky ní byl zvolen do Akademie morálních a politických věd a do Collége de France, nej prestižnější francouzské instituce. Od roku 1955, kdy se stal profesorem sociologie na Sorboně, se věnoval rovněž universitnímu životu. (...) Zatímco Sartre ... respektoval tradici svobodného spisovatele, Aron vedl méně konvenční existenci profesora-žurnalisty. Ve skutečnosti tato dvojí kariéra poskytovala Aronovi onu svobodu rozhodování, po níž toužil Sartre, žárlivě střežící svou nezávislost. (...) Jestliže v době alžírské války Aron i Sartre přes všechny rozpory patřili na jednu loď, v květnu 1968 již nestáli na stejné straně barikády. (...) „Současný výbuch,“ napsal v prvních dnech studentské revolty Aron, „v sobě obsahuje z historického hlediska více nebezpečí než naděje.“ Ve Figaru kritizovaly jeho články revoluční iluze studentů a profesorů na jedné straně a „slabost a brutalitu“ vlády na druhé straně. Litoval chyb na obou stranách, ale když byl nucen se rozhodnout, dal přednost, byť s nevolí, vládě. Militantní studenti mu připomněli mladé nacisty, které potkával v Berlíně; představa chaosu, který by mohla vyvolat demise generála de Gaulla, v něm oživila obavy, jež ho přepadaly za lil. republiky. „Jistě jsem nebyl bezpodmínečný gaullista,“ vzpomíná Aron ve svých Pamětech, „ale vítězství studentského vůdce Cohn-Bcnedita nad generálem by mě hluboce zranilo, cítil bych je jako celonárodní ponížení“. Pro Sartra Květen ’68 nebyl hrozbou, spíše znamenal v jistém ohledu konec národního ponížení. (...) Věřil, že zavál čerstvý vítr neuctivosti a národ se přestává podřizovat autoritě. Ještě jednou, stejně jako v časech odboje, byl Sartre přesvědčen, že jeho morální vzpoura odráží, případně posiluje cítění celého národa. Sociální revoluce, která měla přinést více spravedlnosti a rovnosti, se zdála možná. (...) 165 [pageend167]19. června 1968 v Le Nouvel Observateur Sartre neuvěřitelně ostře napadl Arona, který byl pro něj personifikací vší nehybnosti, domýšlivosti a autoritářství v zastaralém francouzském universitním systému: „Vědění, které není neustále zpochybňováno ... nemá žádnou hodnotu. Když stárnoucí Aron donekonečna opakuje svým studentům myšlenky odvozené ze svých tezí napsaných před válečnými událostmi z roku 1939, aniž by těm, kteří ho poslouchají, poskytl nejmenší možnost kritické kontroly, vykonává reálnou moc, která se však nezakládá na vědění hodném svého jména.“ Sartre se identifikoval se studenty, kteří byli údajnými oběťmi této moci. ...pouhá Aronova přítomnost na universitě Sartrovi postačovala k obvinění, že využívá situace, aby zničil bezbranné mladé lidi: „Dám ruku do ohně/' napsal, „že Raymond Aron si nikdy neodporoval, a proto v mých očích není hoden být profesorem. Samozřejmě, že není jediný.“ V červnu 1979, rok před svou smrtí, se Sartre s Aronem setkal naposled. Bylo to při příležitosti tiskové konference, která propagovala zdravotnickou pomoc vietnamským „boat people“ - humanitární podnik, který oba živě podporovali. Fotograf vystihl okamžik, kdy si vyměnili úsměvy, stiskli ruce a naposled zazněl jejich tradiční pozdrav „Bonjour, mon petit camarade“. Jejich usmíření vyvolalo senzaci, která zastínila oficiální závěr konference a vzbudila poněkud falešný dojem, že dva největší intelektuálové Francie konečně našli společnou řeč. Sartre a Aron věděli, že je rozděluje příliš mnoho věcí. Krátký nekrolog, který napsal Aron pro I'Express v dubnu následujícího roku k úmrtí Sartra, byl laskavý, nikoli však vřelý. Sartre, napsal, prožíval „drama moralisty v džungli politiky“, ale zároveň vytvořil „dílo, jehož bohatství, rozmanitost a šíře zasáhly současníky“. Nejvážnější výčitka, kterou adresoval svému dávnému spolužákovi, byla ta, že zradil své poslání, když morálně ospravedlňoval neospravedlnitelné. Sartre byl podle Arona „tažen logikou bezpodmínečného revolucionáře, aby sepisoval texty o násilí, ... které by mohly figurovat v antologiích fašistické literatury“. Hnán touhou vybudovat ideální společnost zanedbával svou povinnost, když oslepoval sám sebe a mýlil také své čtenáře. Když se Bernard-Henri Lévy zeptal Arona během interview v roce 1976, kdo z nich dvou více poznamenal svou dobu, odpověděl Aron, že nepochybně Sartre. „Ale věřím, že já jsem postihoval historickou realitu s větší přesností než on,“ dodal. Lévy se tedy zeptal, zda byl spíše „Sartre vítězem, ale v chybách“, anebo Aron „zvítězil v pravdě“. Zaražený Aron na tuto otázku nejdříve odmítl odpovědět. Ale právě proto tento citlivý bod nelze opominout. Jak mohl mít Aron tak dlouho pravdu - například o pravé povaze Sovětského svazu, mýtech levice, vyústění událostí z Května ’68 -, a být s takovou zatvrzelostí ignorován? Jak se mohl Sartre tolikrát mýlit a zůstat nepochybným myslitelským vzorem své 166 [pageend168]generace: „ztělesňovatelcm“, jak ho nazval Jean-Francois Revel v poctě Sartrovi, uveřejněné po jeho smrti. Více než třicet let odpovídal Sartre díky své intelektuální úctyhodnosti požadavkům pařížské inteligence mnohem více než jeho „petit cama- rade“. Mluvil jazykem morálky, blízkým francouzské intelektuální elitě. Odboj ... vyzdvihl morální aspekt poslání intelektuála a zdiskreditoval bezzásadovou kolaboraci a s ní i pravici. Sartrovo politické probuzení uprostřed války se časově shodovalo právě se změnou v hodnocení politických postojů přijímaných veřejností ve vztahu k levici. (...) Pokud jde o Arona, byl izolován, kompromitován jako pravičák, obviňován, že je fašista, za názory, jež by v jiné době mohly být situovány do středu politického spektra. Jeho náklonnost k Figaru, dc Gaullovi, starobylé Sorboně mu vtiskla znamení výlučnosti. Jeho patriotismus a rezervované postoje ke Spojeným státům z něj učinily takřka vyděděnce. Po Květnu ’68 se intelektuálové stali vnímavějšími. V průběhu sedmdesátých let, jak postupně upadal vliv marxismu na francouzskou inteligenci, získávaly argumenty vyslovené v Opiu intelektuálů na ceně, anticipujíce s pozoruhodnou jasnozřivostí rozčarování z levice. Intelektuálové neztratili nic ze svého morálního zanícení, ale opustili revoluční spravedlnost, aby se věnovali lidským právům. Aron se náhle jevil v očích sobě rovných jako člověk vzácného svědomí a velké morální integrity. Jeho oddanost svobodě a pravdě už nebyla považována za alibi příznivce statu quo a jeho soucit s lidským utrpením jasně dosvědčovala účast na takových akcích, jako byla pomoc vietnamským uprchlíkům. Když zemřel, dosáhl v kruzích francouzské intelektuální elity stejné vážnosti, jaké požíval Sartre. Jakkoli byli Sartre a Aron rozdílní, shodovali se v mnoha základních otázkách. Oba souhlasili, že intelektuál má povinnost posuzovat, pozorovat, kritizovat, vzdělávat. Odmítali roli intclektuála-estéta, uzavřeného ve věži ze slonoviny, i intelektuála-universitního specialisty, stejně jako byl pro ně nepřijatelný Bendův návrh omezit politické angažmá intelektuála na výjimečné situace, v nichž jde o vážné problémy. Podle nich se intelektuál musí permanentně účastnit politických diskusí své doby. I když jeho vliv má své meze, neosvobozuje ho to ještě od závazku vyjadřovat své názory na současné problémy. Sartre a Aron pevně hájili mnohé z hodnot, jež zastávali, a pokoušeli se žít v souladu se svými zásadami, takže z jejich osobního života je možné si vzít neméně poučení než z jejich díla. Ve skutečnosti právě proto, že jejich pozice si byly velmi blízké, obviňovali se tak vášnivě ze zrady. Jsouce často ve shodě, nemohli zůstat lhostejní k selhání druhého. D. Wilkinson (Vybrali a přeložili Milan Drápala a Siaka Koné) 167 [pageend169]Příspěvek k diskusi o podstatě konzervatismu Recenze časopisu Criticón v minulém čísle Prostoru se zaměřila na ústřední dvě témata posuzovaného čísla. Tak zůstala mimo pozornost stať Jörga Schneidera Chybně označeno! Kdo je v Sovětském svazu skutečně konzervativní? Bezprostředním podnětem jejího vzniku je, jak ukazuje již její název, zmatení pojmů, jež nastává při označování stalinistů jako konzervativců, ale jádrem úvahy je pokus určit - právě vzhledem k nedorozumění a předsudkům, jež v této věci panují co je konzervatismus. Pravidelný čtenář kulturně politických časopisů si může právem postesknout: Už zase!? Ale při bližším pohledu se ukáže, že nejde vůbec o omílání téhož, že se často setkáváme s dosti odlišnými vymezeními konzervatismu. Je tedy vyjasňování obsahu konzervatismu akademickou libůstkou? Mohlo by být, kdyby slova tohoto typu měla jen akademický význam. Zatím jsou ale nadána kladnými či zápornými znaménky a jsou silně účinná v politickém boji, slouží jako symboly, jako zdroj přitažlivosti, či naopak jako klacky na uzemnění protivníka. V tomto boji mohou být (a většinou jsou) vykládána jednostranně, zplošťována a jejich adresátu (voliči) se chce namluvit něco, co ne tak zcela platí. Tento proces je masové demokracii vlastní, není třeba se nad ním pohoršovat (jde jen o míru, a především politické cíle), je ale zapotřebí se stále dotazovat, co slova používaná a zneužívaná v politickém boji skutečně mimo něj označují. Na stránkách Prostoru jsme se setkali již s dvěma výraznými pokusy vyložit tváří v tvář rozmanitosti historických podob konzervatismu jeho pojem-s rozsáhlým slovníkovým heslem Rudolfa Vierhause (Prostor 16, s. 175-184) a stručnějším Henninga Ottmanna (Prostor 17, s. 171-176). Stanovisko Jörga Schneidera tyto pokusy doplňuje o třetí možný typ výkladu. Dva omyly při posuzování konzervatismu Skutečnost, že označování stalinistů jako konzervativců se ujalo i v médiích na Západě, odhaluje podle J. Schneidera, že i zde se udržují neadekvátní představy o konzervatismu. Uvádí dvě. Za prvé to je vágní představa, že konzervativec odmítá všechny společenské a politické změny. Tento předsudek vzniká prostým překladem slova „konzervativní“ jako „uchovávající“, „chtějící udržet stávající“. Ale toto běžné použití neodpovídá podle J. Schneidera skutečnému ideo168 [pageend170]vému a dějinnému obsahu pojmu: Právě první myslitelé konzervatismu se hlásili k sociálnímu a politickému přizpůsobení a ke změně. Tak Edmund Burke vyhlašoval, že politické jednání musí být určeno „schopností uchovávat a schopností zlepšovat, vzatých dohromady“. A Benjamin Disraeli, po Burkovi snad nejvýznamnější britský teoretik konzervatismu, prohlásil: „Pomáhat pokroku, odporovat revoluci.“ Na jiném místě J. Schneider formuluje toto své hodnocení s odkazem na poměr konzervatismu a osvícenství jako moderní ideologie pokroku: konzervatismus není jednostranným oponentem moderního racionálního světonázoru, ale spíše nutným doplněním k silám osvícenství a demokratizace, usiluje o plnění funkce korektivu, spočívající na víře v určité, nadčasové a všude platné principy a zásady. Toto stručné upozornění J. Schneidera můžeme plně akceptovat, při- pomeneme-li si, že právě např. konzervativní Bavorsko (resp. Bavorsko se svým tradičně konzervativním politickým vedením - CSU) patří k ekonomicky nejúspěšnějším spolkovým zemím SRN nebo že právě za vlády konzervativního R. Reagana a M. Thatcherové zaznamenalo hospodářství jejich zemí ozdravění a růst. Často se vlastně jedná jen o chybný závěr: z toho, že se konzervativci stavějí proti názorům, které vidí spásu ze společenských potíží v okamžitém rozchodu se vším stávajícím řádem společnosti, tj. proti ideologiím zásadně nového počátku, utopiím, se chybně soudí, že je konzervatismus proti pokroku jako takovému. Druhý omyl spočívá v přesvědčení, že konzervativci mají zájem především na zachování svého majetku. Tento omyl vyplývá podle J. Schneidera ze ztotožnění tradicionalismu a konzervatismu. Tradicionalismus je spíše, namítá J. Schneider, intuitivní touhou setrvat u toho, co bylo kdysi vytvořeno, a toho, co je tradováno, ale konzervatismus představuje politickou teorii, která se podobně, jako je tomu u liberalismu nebo socialismu, orientuje na rozšíření a prosazení zcela určitých politických a sociálních hodnot. Toto jasné rozlišení řeší mnohé; umožňuje nám vyhnout se nepřekonatelným zmatkům při uvažování o konzervatismu a jeho podobách. Jasně vyslovuje, že konzervatismem není každé lpění na starém či jakákoli bojácnost před novým, ale (jelikož J. Schneider situuje vznik konzervatismu do 18. století) že konzervatismus je moderní politická orientace, postoj bytostně patřící k politice v období občanské, demokratické společnosti a založený na obhajobě určitých hodnot. A J. Schneider je přesvědčen - na rozdíl od zmiňovaného H. Ottman- na -, že konzervativní hodnoty mají trvalý a neměnný charakter, že různé podoby konzervatismu jsou konkretizací stále téhož usilování, týchž hodnot. 169 [pageend171]Které konkrétní ideje a hodnoty konzervativci prosazují? „Tvrdé jádro“ konzervativních idejí a hodnot, které zůstávají v běhu staletí téměř nezměněny a ve svém celku konstituují konzervativní teorii a jež lze vyjádřit stručně slovy autorita, řád, kontinuita, tradice, hierarchie, různorodost a metafyzický obraz světa, tvoří podle J. Schneidera tyto představy: 1. poznání „kreativní“ slabosti člověka, jeho neschopnosti vymyslet a stvořit nějaké dokonalejší uspořádání lidského života, a tedy uznání jeho odkázanosti na jemu přiměřený institucionální řád a autoritu, 2. zpochybnění víry v lineární pokrok a všech společenských utopií tato skepse plyne z poznání konečnosti a pomíjivosti lidského konání a usilování, 3. víra ve vyšší, božskou moc a odmítnutí čistě materialistické interpretace hodnot, 4. respektování historicky podmíněného individuálního vývoje a svérázu národů, 5. uznání a obhajoba společenské nerovnosti a kulturní rozmanitosti, jež jsou chápány jako přirozeně (přírodou) dané, 6. zásadní orientování na tradované, na to, co se osvědčilo, na to, co je možné uskutečnit. J. Schneider tvrdí, že specifikem konzervatismu je, že pokud jde o tato přesvědčení jakožto jádro konzervatismu, „nedošlo téměř k žádnému historickému vývoji“. To je dáno relativní obecností a neurčitostí zásad, které se nestávají politickými požadavky přímo, nevstupují do politiky ve své nahotě, ale v podobě historicky konkrétních programů, jež reagují na aktuální sociální a politickou situaci. Tato interpretace umožňuje konečně formulovat společnou půdu i pro velmi odtažité historické podoby konzervatismu. Na příkladech krajních rozdílů J. Schneider předvádí, v jaké míře jsou při takové interpretaci konzervativní hodnoty obecné a „přizpůsobivé“ - jistě více než by většině konzervativců bylo milé si přiznat. Nejprve uvádí příklad poměru konzervatismu k nacionalismu: konzervativci na kontinentu ještě hluboko do 19. století se jako zastánci principu monarchie, legitimního panovníka stavěli spíše odmítavě k na- cionálnímu myšlenkovému světu, během času ale přijali velkou část národních a nacionálních myšlenek a nakonec se stali nacionální stranou par excellence. Podobné je to s hospodářskými otázkami: konzervativci byli nejprve známí jako rozhodní odpůrci čistě svobodného trhu, ale např. v posledních dvou desetiletích britští neokonzervativci již jednali jako obhájci extrémně liberálních představ o hospodářském řádu. A přitom mohou konzervativci své sympatie propůjčit i kolektivisticky laděným názorům - jako např. konzervativní „národní bolševici“ v době Výmarské republiky. Tyto rozdíly v pohledu na hospodářskou politiku 170 [pageend172]dokazují tedy podle J. Schneidera jen to, že hospodářská politika není cílem, nýbrž zpravidla jen prostředkem. Nejvíce odstrašující je ale příklad protikapitalisticky a protimodernisticky se orientujících zastánců „konzervativní revoluce“, jako byl Paul de Lagarde, Julius Langbehn a Arthur Moeller van den Bruck. Zde se ukazuje, že za jistých podmínek může konzervatismus rozpoutat dokonce vlastní revoluční dynamiku: Tito revolucionáři zprava, odpuzovaní údajnou dekadencí a materialismem své doby, pociťovali hlubokou nenávist vůči všem projevům západní civilizace, takže se v oblasti politiky orientovali na překonání parlamentní demokracie a vybudování korporativně složeného státu. Aby ustavili společenský řád odpovídající jejich subjektivnímu pohledu na člověka, byli ochotni za něj zaplatit zničením řádu stávajícího. Pozorujeme, že se J. Schneiderovi skutečně podařila nelehká věc - jasně definovat konzervatismus tak, aby zahrnul veškeré své historické a ideové podoby. Na druhé straně však jeho snaha nalézt společného jmenovatele za každou cenu ho přinutila pojmout konzervatismus velice široce, vymezit ho sice jasnými, ale dost obecnými znaky a především velkou „přizpůsobivostí“. Ač se to z hlediska historické reflexe zdá plně oprávněné, přesto zůstává otázkou, zda takovou bezbřehou přizpůsobivost může připustit dnešní konkrétní konzervativec s již konkrétní představou o řádu společnosti... Každopádně vidíme, že nestačí zaklínat se konzervatismem, neboťjde o pojem, který může označovat nejrůznější konkrétní politické cíle - je třeba se vždy ptát, o kterém konzervatismu je řeč. leden 1992 Martin Pokorný výtvarné umění Malíř Arnold Schönberg Dá se říci, že v Schönbergovi žily vedle sebe dvě tvůrčí osobnosti, aniž by se nějak dotýkaly. Ta jedna patřila slavnému skladateli a ta druhá, méně známá, modernímu malíři. Schönberg se ani nesnažil převádět svou hudbu do světa tvarů či barev a stejně tak se ani nepokoušel ilustrovat své hudební nálady a pocity ještě před notovým zápisem. Nic takového, obě osobnosti žily vedle sebe a to jediné, co je spojovalo, byla houževnatost Schönbergova génia. Schönberga totiž malba zaměstnávala stejně jako hudební kompozice, v žádném případě nelze považovat jeho 171 [pageend173]malování za pouhý „koníček“. Skladatelovy obrazy nepatří do světa oddechového žánru, ale jsou tvorbou a hledáním výrazu v původním smyslu. Schonbergův „dvouvaječný génius“ je nepochybně určitou zvláštností, ale dá se vysvětlit nedílnou morální odpovědností tvůrce. Nelze ponechat část své osobnosti, aby tvořila bez záměru, planě, bez uměleckého poslaní Schönberg malíř usiluje o výraz, i když je amatér, a to na rozdíl od své hudební profesionality velkého formátu. Je až neuvěřitelné, co všechno zmůže tvůrčí vůle - ba je někdy lépe spíše neumět a hledat než umět a šikovně se vyjadřovat. Arnold Schönberg se vrhl do moderního malování ve chvíli, kdy už i ve Vídni slábne vliv secese a stále výrazněji se prosazuje expresionismus. V roce 1909 se spojilo několik nejradikálnějších mladých malířů, mezi nimiž je i Egon Schiele, v Neukunstgruppe Wien. Vznik rakouské skupiny koresponduje v mnohém s naší Osmou. Schönberg sdílí nálady mladé generace, ačkoliv má v té době už šestatřicet let. Jeho obrazy mají stejné rysy jako plátna Richarda Gerstla a Oskara Kokoschky, dalších protagonistů moderního umění. Zejména Gerstlův vliv je významný a bohužel spojený i s osobní tragikou. Mladý malíř se nešťastně zamiloval do Schön- bergovy ženy Mathildy a doslova mučil své obnažené tělo před obrazy. Jeho akty mají neobyčejně silný emocionální náboj a předvádějí moderního umělce jako mučedníka. Gerstl napětí nevydržel, jeho život končí sebevraždou a jeho nedokončené dílo zůstane otevřenou, stále zneklidňující výzvou. Bez Gerstlovy iniciace se dá stěží pochopit Schönbergova posedlost a potřeba zpytovat se malbou, pozorovat se na obraze a snažit se i zahlédnout, co je za ním. Vstoupíme-li do velké výstavní haly vídeňského Muzea moderního umění, kde probíhá výstava Schönbcrgovy celoživotní malířské tvorby, překvapí nás už na první pohled dvaasedmdesát vystavených autoportrétů. Od roku 1910 Schönberg systematicky sleduje svou tvář, kreslí se a maluje a filosofuje nad svou podobou. Někdy je melancholický, někdy málem naivní a někdy zase plný ironie a sarkasmu. Ne, není to narcismus, neboť o krásu vůbec nejde, je to jiný druh mánie, kterou místo zalíbení vzrušují nejasné, osudové vize, záhadné přízraky a masky. Velké množství autoportrétů nesouvisí jen s případnou „ješitností“ slavného skladatele, jak by se snad někomu mohlo zdát. Autoportrét je kolem roku 1910 manifestem modernosti, vyjadřuje odvahu a rozhodnost k činu. V autoportrétech moderních umělců se zjevuje nový člověk budoucího věku, mučedník, bojovník, prorok, silná osobnost v každém případě. Příkladem jsou četné portréty Egona Schicleho či Oskara Kokoschky, ale připomeňme si i portréty Kubištovy, Špálovy či Průchovy. Zdá se, že se Schönberg svým malováním utvrzoval mimo jiné i ve svém uměleckém poslání, spoluvytvářel si legendu jako apoštol moderního umění. A proto nás ani nepřekvapí, najdeme-li nad jedním autoportrétem i sebevědomou poznámku: Selbstbildnis des Meisters. 172 [pageend174]Schönberg se koneckonců dovedl nazírat i zvnějšku, viděl sám sebe odzadu, jak kráčí osaměle dlouhou šedou ulicí. V jeho zápisníku z roku 1937 se objevuje následující zápis: „Jsem malý, mám krátké nohy, lysou hlavu obkrouženou úzkým věncem vlasů (koruna?). Můj nos je velký a zahnutý, mám tmavé velké oči a výrazné brvy, má ústa jsou asi tím nej lepším, co na mně je. Obvykle držím ruce sepjaté za zády, moje ramena jsou oblá.“ Přesně tak vypadají Schönbergovy autoportréty a tak i vypadá obraz neznámého chodce, k divákovi otočeného zády, z roku 1911. Samozřejmě, že Schönberg nemaloval jen sám sebe, několikrát portrétoval i svou první ženu Mathildu, dceru skladatele a dirigenta Alexandra von Zemlinsky. Dojemné jsou portréty malého Georga, Schön- bergova syna, a uhrančivě působí portréty jeho dospívající dcery Gertrudy, v níž už vytušíme dravou energii budoucího ženství. Dalším portrétovaným je skladatel Alban Berg, původně Schonbergův žák. Zcela zvláštní postavení v Schonbergově tvorbě zaujímá portrét Gustava Mahlera, silně zidealizovaný a posunutý z reality do oblasti symbolu. S hlubokým zaujetím vylíčil Schönberg i Mahlerův pohřeb (22. května 1911) a proměnil ho v jakýsi rituální obřad: oplakávání a přísahu. V krajině spíše podzimní než májové ohýbá vichr žloutnoucí stromy nad otevřeným hrobem, kolem něhož se shromáždil houf opuštěných ctitelů. Schönbcrga přitahovala lidská tvář, a nejen ta, jak se běžně jeví, ale i ta, do níž se promítají hádanky života a smrti. Přechod od realistických portrétů k imaginárním a často i groteskním vizím je důsledně logický, i když se výsledek zvrhává v iracionalitu. Na portréty navazují opičí tváře, hlavy s planoucíma očima, neodbytná strašidla a neskutečné bytosti s nějakým naléhavým posláním. Z některých duchů jde strach, ale některé se mění ve směšné karikatury. Vnitřní zrak se noří do hlubin podvědomí a nevědomí, opouští svět jasných tvarů a objevuje neznámé, skryté krajiny. Schönberg maluje hlubinné vize a zabývá se takovými neobvyklými náměty, jako je třeba Maso či Myšlení. Několik vystavených netradičních krajinářských pokusů sice svědčí o Schonbergově citlivosti a schopnosti vnímat přírodu, ale jeho hlavní zájmy směřovaly jinam. Syté, hutné, až pastózní fragmenty krajin prozrazují Schonbergův svérázný romantismus a potřebu zápasu a vzdoru. Okamžiky úlevy zasvěcuje umělec melancholii, tichému odevzdání před příchodem temné noci. Schönberg s oblibou maloval nokturna, ztemnělé krajiny a pusté ulice s ubíhajícími světly lamp. Na procházku po Schonbergově bulváru, lemovaném holým, černým stromořadím, se nezapomíná: je to cesta nelidská až na konec světa. Výstava shromažďuje necelé tři stovky prací - autoportrétů, portrétů, krajin, vizí, karikatur, grotesek a také několik scénických návrhů a interiérových řešení. Scény navržené pro monodrama Erwartung, jehož premiéra se mimochodem konala v roce 1924 v Praze, pokračují v zádumčivém secesním lyrismu s dekorativními sklony. Před divákem se 173 [pageend175]zjevuje hluboký, temný les, tak trochu nebezpečná houština a trochu promenádní park, do něhož vede jediná, osudová cesta. Wiener Werkstätte ovlivnily životní styl lepší vídeňské společnosti a vybízely k dekorativní hře a nápodobě. Kdekdo byl najednou návrhářem, chtěl se uplatnit jako módní tvůrce, architekt či designer. Také Schönberg navrhuje nábytek a pokouší se o dekorativní řešení interiéru. Spolupráci s Wiener Werkstätte se nevyhýbal ani Gustav Klimt, Schiele či Kokoschka, mezi volným uměním a uměleckým řemeslem necítil se žádný podstatný rozdíl. Jako osvěžení působí hrací karty navržené, vyrobené a signované Schönbergern, a to včetně ozdobných barevných etují z dřeva a papíru. Také na Schönbergovo dílo se dá uplatnit teorie „velkého třesku“ jako výbuchu tvoření, universálního počátku a okamžiku náhlého zrodu. Arnold Schönberg začal malovat v roce 1907, ale malířem v plném smyslu slova se stal v roce 1910, kdy se také uskutečnila jeho první výstava. V roce 1912 už vystavuje se skupinou Der Blaue Reiter v Mnichově a s Neukunstgruppe v Budapešti. Ve stejném roce vychází i sborník věnovaný Schönbergovi - in höchster Verehrung, kam o jeho malbě píše Wasilly Kandinsky a Paris von Gütersloh. Pak následuje dlouhá pauza, až teprve v roce 1963 se při příležitosti schönbergovského festivalu v Los Angeles znovu objeví skladatel také jako malíř. Kandinsky okamžitě pochopil význam Schönbergovy malby a rozlišil v jeho tvorbě dvě základní polohy. Tu první, realistickou, přirovnal Kandinsky ke cvičení prstů, tu druhou, směřující k vnitřním vizím a výrazu jako takovému, nazval Nurmalerei (jen-malování). Kandinsky akceptuje i horší technickou kvalitu malířského řemesla, neboť v tomto případě je mnohem důležitější schopnost vyjádření než dokonalost. Schönberg tvoří z vnitřního neklidu, který Kandinsky přeje každému opravdovému umělci. Je snadné vylepšovat to, co je na pohled zřejmé, mnohem těžší jc ale objevovat obrazy skryté uvnitř. Josef Kroutvor 174 [pageend176]hudba Návrat Dona Giovanniho Modrozlatým hledištěm restaurovaného Stavovského divadla se nesou tóny předehry k Mozartově opeře. Znějí nově - v barvách nenalomených omniprezentním vibratem, propůjčujícím falešný medový přízvuk, s tvrdým vířením kotlů, bez dotud obvyklého nadneseného patosu. Jako by se vracela atmosféra nejvýznamnější události v dějinách budovy na Ovocném trhu, zasvěcené Vlasti a Múzám (Patriae et Musis). Samozřejmě, 29. říjen 1787, den prvního provedení díla, které napsal W. A. Mozart pro operní soubor impresáriů Pasquale Bondiniho a Do- menica Guardasoniho, je nenávratný - i když se po rozhrnutí opony zjeví divákům scéna imitující barokní divadlo. Možnou iluzi narušuje obraz průčelí budovy, v níž divák sedí, Stavovského divadla, na zadním prospektu. Zcizení dále graduje: dveře skryté v dekoraci se otevřou a z nich vychází rozhlížející se protagonista opery, seznamující se s prostředím. Dojde až na okraj scény a rudé jablko, z něhož ukusoval, položí na zem. Tak začíná nová inscenace, připravená v rámci otevření opraveného Stavovského divadla režisérem Davidem Radokcm, výtvarnicí Tazeenou Firthovou a dirigentem sirem Charlesem Mackerrasem se zahraničními i českými zpěváky a orchestrem Národního divadla. Nesporně nejvýznamnější osobností týmu je dirigent, druhdy žák legendárního Václava Talicha. Základním záměrem, cílem jeho práce s orchestrem, bylo přiblížit se předpokládané interpretaci i zvuku doby vzniku opery. Protože neměl k dispozici historické nástroje (ani jejich kopie), zaměřil se (jako už kdysi s Pražským komorním orchestrem při nahrávání Haydnových symfonií pro Supraphon) na změnu nástrojové techniky a odbourávání nestylových návyků hráčů (stálé vibrato). Přidáváním violoncella (sledujícího basovou linii) rozšířil doprovod secco recitativů z pouhého cembala na plné continuo. Tympány dal potáhnout pravou koží a používá se dřevěných paliček. Výrazně také zrychlil tempa (zvláště v úsecích spojených s postavou Komtura), odvolávaje se na dobovou interpretační praxi a také zápisky českého skladatele V. J. Tomáška (zachycující provozování Dona Giovanniho v Praze v jeho době). Zvýšení napětí, spádu a zřetelnosti dramatických gradací prospělo také obnovení správné interpretace secco recitativů (s důrazem na jeho kořeny v jevištní deklamaci mluveného slova), dotud v českém podání (a to i italsky) prováděných příliš kantabilně. Nastolil tak výrazně a jasně příznačný dualismus re- citativu a árie. 175 [pageend177]Jestliže vztahy sira Charlese k české hudbě a hudebníkům jsou trvalé a dlouholeté (patří také k zahraničním autoritám v interpretaci Janáčkových oper), navazoval mladý režisér vlastně znovu kontakt se svou dávnou vlastí (odkud odešel jako teenager se svými rodiči do Švédská). V řadě asi patnácti oper, které už tento syn jednoho z nejlepších a nejmúzičtějších českých režisérů, Alfreda Radoka, inscenoval, Don Giovanni zatím nebyl obsažen. Operu, složenou pro Prahu, režíroval tedy David Radok poprvé v Praze. Možná, že magické kouzlo návratu, rozhodně ale magie budovy spjaté s Mozartem, inspirovaly režiséra a výtvarnici k vytvoření úvodní scény, která se jako svorník vrací v závěru, s jistým znásobením zcizujícího efektu. Během závěrečného ansámblu vyskočí z propadla už ne Giovanni, ale jeho představitel v dnešním civilu a s jablkem, jež na začátku odložil, se pomalu vrací zpět do obrazu divadla na horizontu scény. Postmodernistická orientace scénického ztvárnění je zřetelná v provenienci kostýmů - nadčasově historizujících i folklórních, ale také inspirovaných benátským karnevalem. Základní hrací prostor, dozadu ubíhající prkenný chodník, lemuje čtveřice barokních soch. Ty na jedné straně symbolizují život, na druhé pak zmar; stejně tak i dva stromy v pozadí scény, holý a listnatý. V hloubi jeviště je vytvořen další prostor, rámovaný pohyblivým proscéniem s bílými obláčky na modrém nebi a uzavíraný stejnou poloprůsvitnou oponou; spolu s dalšími závěsy se podílí na členění scény a vymezování plynule se střídajícího místa děje. Ve světelné atmosféře pološera či kontrastujícího plného jasu se hraje drama o těsném vztahu vášně a zmaru. Don Giovanni, věčný štvanec (Leporello stále vláčí koš s garderobou a příruční cestovní vak), zasedne v klidu ve svém paláci až teprve k oné osudné poslední večeři, na kterou pozval mrtvého komtura. Blízkost, neodvratnost smrti jako vyústění dramatu je podtržena až příliš častou přítomností funebrálních rekvizit: rakev vnášená doprostřed scény během konfliktu a souboje dona Giovan- niho s komturem předznamenává jeho výsledek; útěšnou Ottaviovu árii vyslechne dona Anna nikoli ve své komnatě, ale na hřbitově, před náhrobkem svého otce. Kontrastní světlé tóny jsou spojeny výhradně s dvojicí venkovanů: na scénu vbíhají rozjásaní snoubenci Masetto a Zerlina se svými druhy, laškujíce pod prostěradlem budoucího manželského lože. Novému nastudování byla věnována mimořádná péče - včetně finančních prostředků, vynaložených s pomocí mnoha zahraničních i domácích sponzorů (hovořilo se o celkové sumě deseti miliónů korun). Kromě domácích zpěváků (za takové se dnes mohou považovat i posily z Ruska a Ukrajiny, jež zamýšlejí v Praze působit déle) byl angažován i soubor mezinárodních sólistů rozličné úrovně. Jakési důvody (vlastenecké či politické?) rozhodly o tom, že při gala představení stanuli před presidentem republiky i dalšími prominenty domácími i zahraničními už zmínění domácí sólisté. (Toto představení také nepříliš dobře - ne však zcela vlastní 176 [pageend178]vinou - přenášela televize.) Teprve první z premiér (bylo jich několik) zpívali zahraniční hosté. Kdo čekal hvězdné výkony, mohl být zklamán. Je však třeba si přepočítat oněch deset miliónů na jakékoli „normální peníze“ a uvědomit si tržní hodnotu skutečně špičkových (ale i jen prvotřídních) operních sólistů. Hlavním ziskem nového nastudování se zdál být, přes naznačené rozpory hudby a scénování (k prohřeškům režie proti partituře patří mimo jiné i nahrazení většiny předepsaných hrajících hudebníků v obou plesových scénách statisty), kompaktní, divadelně účinný tvar. Provozní repríza po šesti týdnech od všech gala a premiér ukázala rychlý rozpad nastudování prakticky ve všech složkách. Hlavní garant působivého fungování nové inscenace sir Charles se vrátí až na Pražské jaro. Do té doby se bude ve Stavovském divadle za vysoké ceny (první řada na první galerii za 150,- Kčs) nabízet Don Giovanni v kvalitě, kterou u všemožné české produkce důvěrně známe. Jan Dehner Sháníte PROSTOR? Vždy jej dostanete v těchto prodejnách: Praha Knihkupectví Fišer, Kaprova ul., Praha 1 Knihkupectví Orbis, Václavské nám., Praha 1 Knihkupectví Kalich, Jungmannova ul., Praha 1 Knihkupectví Růžička, Pasáž banky, Příkopy, Praha 1 Bratislava Knihkupectví ARTFÓRUM Bratislava Brno Knihkupectví Atlantis Olomouc Knihkupectví Votobia a v dalších vybraných prodejnách nebo na Stáncích PNS 177 [pageend179]Alena Wagnerová Odsunuté vzpomínky Smířlivé a lidsky poutavé vyprávění odsunutých Němců sdělované těmi, kteří „byli tehdy ještě dětmi“. 160 stran, brož., 49,- Kčs Připravuje: PROSTOR v roce 1992 U Prašnc brány 3, Praha 1, 11629 Objednávky na adrese: ROVINA Na Zlaté stezce 138 383 01 Prachatice tel. a fax: (0338) 223 80 [pageend180]Vážení! Náhodou se mi dostala do rukou Vaše nezávislá revue č. 18. Přečetl jsem si většinu článků a posléze jsem se rozhodl, že Vám napíši svůj názor. Sympatická je šíře oblastí a názorové spektrum, které v uveřejněných příspěvcích obsáhnete. Myslím si, že každý jen trochu přemýšlivý čtenář zde najde něco, co ho obzvlášť zaujme. Podtrhl bych přemýšlivý, protože průměrná úřednická elita se zájmem o Špígl a televizi Vás asi nečte. Co se týká mě, zaujal mě článek Radka Chlupa „Zdraví ve věku Vodnáře“. Podle mého názoru (pracuji jako vývojový pracovník ve výzkumném ústavu farmaceutickém) je skutečně již načase zrevidovat dnešní způsoby léčení a zamyslet se, jestli se lékařství neubírá nesprávnou cestou. Míním především fakt, že přílišná specializace zbavila lékaře schopnosti dívat se na pacienta jako na celek, což má své neblahé důsledky i na psychiku léčeného. A zcela zásadní věc je už ona známá iluze léčení pomocí chemoterapeutik, jejichž kombinace a složité vedlejší účinky se dlouhodobě a závazně předpokládat prostě nedají (jsem chemik, vím co mluvím). Upoutaly mě rovněž články a rozhovory týkající se pocitů mladší generace a jejich názorů na dobu „socialistického budování“ i na dobu dnešní (sám se počítám k těm dříve narozeným). Musím bohužel říct, že za počátky zbabělosti, o kterých je často řeč, odpovídá především moje generace, tj. dnešní šedesátnici. Mnozí z nás přijali komunismus a vědomě přehlíželi prvky zla, v padesátých letech už naprosto evidentní, jen proto, aby neohrozili svou další co nejhladší kariéru. Je to jistě méně populární výklad toho, co by jiní nazvali poválečným idealismem a podobně. Říkám to se zahanbením, a to i přesto, že jsem sám v KSČ nikdy nebyl a svůj postup jsem tím samozřejmě citelně ohrozil. Voda odtekla a ničeho nelituji. O mladou demokracii se však trochu bojím. Aby ti mladí zase kvůli nějakým výhodám či penězům nezapřeli nos mezi očima. Můj pan profesor říkával: „Dobrá analýza bývá nezbytným předpokladem zdárné syntézy. “ V případě naší demokracie to vlastně znamená, že si vzájemně porozumíme a půjdeme opravdu dopředu jen tehdy, když budeme k sobě upřímní a přísní. V tomto smyslu mě z Vašeho č. 18 zaujal nejvíce článek dvou mladých autorů nazvaný trochu dlouze „Jakub fatalista a jeho pán po 250 letech čili O knihách a lidech za totality a po ní“. Protože si paní Bratršovskou pamatuji jako v f 179 DOPISY, NÁZORY, POLEMIKY [pageend181]autorku několika básnických knížek (dvě mám doma v knihovně), přečetl jsem si zvolené téma se zájmem, dokonce dvakrát. Líbí se mi, co všechno autoři vědí o lidech. Je to možná zdánlivě tvrdá a nelítostná kritika, ale bohužel pravdivá. Sice jsem nepochopil, jestli se autoři ztotožňují s pánem a Jakubem nebo jen napůl, ale to je asi jenom můj problém (vědci někdy nechápou umělecký rozlet). Je to navíc smutně vtipné, jestli to tak mohu říct, a tím pádem i velmi působivé. Copak nevidíme kolem sebe v mnoha variacích totéž, co autoři popisují? Vždy si pro své jednání nacházíme vnitřní omluvu a vždy se nám zdá, že je to tedy v pořádku. Ale kolik nemravnosti kolem sebe všichni ještě stále šíříme! Čím jsem starší, tím se mi zdá holá pravda, zvlášť když je řečená jednoduše a pro všechny srozumitelně, krásnější, ha řekl bych i povznášející. Jsem přesvědčen, že s podobnými příspěvky může mít Váš časopis na lidi opravdu dobrý vliv. Aby sami sebe lépe poznali, aby s tím, co nás všechny trápí, konečně něco udělali. I s tou vražednou lidskou malostí, českou malicherností a nepřejícností. A to je asi účel hry a možná i smysl Vašeho časopisu. Ne? Držím Vám palce a přeji Vám, abyste pár lidí probudili z dlouhé letargie. Upřímně Váš nový čtenář. V Praze dne 8. ledna 1992 ing. Jaroslav Martínek * * * Vážená redakce! Ujištěn Vašimi výzvami PIŠTE NAM, osměluji se vzít pero do ruky a sdělit několik poznámek. Váš časopis znám od čísla 11a líbí se mi. Spolu s Přítomností, ĎaS a Lettre Internationale si ho pravidelně obstarávám. Revue této orientace jsem vždy vyhledával; v šedesátých letech jsem je svázané archivoval a s nimi normalizační periodu přežil. Je mi pochopitelná Vaše snaha rozšířit čtenářskou obec a učinit PROSTOR atraktivním pro nezbytný počet zájemců. Dovoluji si vyjádřit rozpaky nad cestou, kterou naznačuje úvodní článek posledního čísla. Kvalita časopisu stojí a padá s kvalitou jeho přispěvatelů. Tuším, jak obtížné je dnes získat duchaplný příspěvek, a už jsem někde četl, jak prostředí kotelen a maringotek bylo svého času pro potentní mozky inspirující. Snahu zapojit čtenářstvo („živější kontakt“) si vysvětluji potřebou zmiňovaný nedostatek nahradit. Nicméně vede k jinému typu časopisu, než jste si, myslím, předsevzali. V dnešní inflaci nejrůznějších svědectví a informací zůstane v čtenářově mysli jen fundovaný a originální postoj, často spojený s osobností tvůrce. Od některých lidí čtu nebo mě zajímá prostě všechno (Bělohradský, 180 [pageend182]Hejdánek, Fištejn, Příhoda nebo u Vás např. Starý, i když zde jsem rád, že už doc. Krejzu propustil). Leč čím kvalitnější příspěvek, tím větší ostych se k němu vyjadřovat. Na myšlenky např. Patočky asi mnoho úvah neobdržíte. Pokud zamýšlíte obsah revue zaplnit hlasy čtenářů nebo vypisováním anket, obávám se, že jen zvednete stavidla grafomanské vlně. Měl jsem vždy pocit, že časopisy neúměrně pěstující rubriky Čtenáři nám píší jen herou místo těm, kteří by měli napsat. Pokud Vaši kmenoví přispěvatelé zažívají tvůrčí krizi, uchylte se k překladům. Zde snad po čtyřicetileté marx- leninské kúře je co vybírat. Kulaté a panelové stoly a listárny bych zredukoval, naopak rozšířil rubriku Myšlenkové proudy XX. století (dovolím si podotknout k poslednímu číslu, že New Age alespoň v interpretaci R. Chlupa se mně zdál jako myšlenková tůně XX. století). Obsahy sdělované v anketách (X. Y., 30 let, technoložka, 4 děti, svobodná) mi vesměs připadají bud stylizované nebo banální a v jisté míře mám obdobný pocit i nad rubrikami Diskuse. Tu z posledního čísla jsem si bedlivě přečetl (už kvůli tomu, že se ji účastnil můj bratr). Věřím, že pro aktéry může být taková seance podnětná, leč její psaný přepis zážitek nutně ochudí a autenticitu předstírá. Je to záznam z jednání. Druhá věc, ke které se chci vyjádřit, je problém předplácení časopisů. S výjimkou Lidových novin šije ne předplácím, i když bych si koupil i vy- sloveně nepodařené číslo. Důvod je praktický - vyhnout se službám doručovatelů a způsobům, jakým časopisy „ukládají ** do poštovní schránky. Umím si představit, v jakém stavu bych dostával takový Lettre Internationale. Pokud je předpláceni pro vydavatele tak důležité, věci, které mne zajímají, bych si předplatil nebo závazně rezervoval, ale osobně bych si je vyzvedával ve svém preferovaném knihkupectví (jsem trochu snob a mám rád upravené knihy - grafické pojednání Prostoru je při ceně 30,- Kčs příkladné). Přeji Vám zdraví, úspěch ve Vašem snažení a zasloužený čtenářský vděk. S úctou k Vaší práci V Praze dne 15. ledna 1992 Váš Pavel Cieslar * * * Vážená redakce! Protože mám rád časopis Prostor, rozhodl jsem se, že Vám napíši pár marginálií do ankety, kterou jste v osmnáctém čísle předestřeli. 1. Jsem sice člověk apolitický - toto označení nechť je chápáno jako termín volby - ale právě proto se k prvé otázce chci vyjádřit. Po listopadu 1989 jsem měl pocit, že se rozkoukávám a nadechuji svobody. Informace 181 [pageend183]ze světa, z kultury i politického života začaly proudit mocnými, euforicky neuspořádanými toky a psychika má, jakož i většiny obyvatel tohoto státu se hojila tím, že jsme byli svědky hlavně verbální demontáže vnuceného stupně společenského vývoje. Pak vyskočily butiky, začala se rušit knihkupectví, propukly pomlčkové spory a oprášení matadoři politické arény mocně vpadli na kolbiště slávy a přerozdělování moci. Pilně jsem četl Mladou frontu Dnes, Lidové noviny i Respekt, kde se zvlášť snažili a snad i dosud snaží o odměřenější (v prapůvodním smyslu slova) přístup k věcem veřejným. Ale vzhledem ke vrozené tuposti jsem chápal logiku vývoje událostí stále méně. I podlehl jsem šeptandě, která zavile syčela, že ve smyslu bezmocného postavení řadového občana vzhledem k úřadům vyšším a nejvyšším se nic nezměnilo a že bývalí disidenti se chovají podezřele zaběhaně a (ne)očekávaně (ó, té skepse v nás!). Vlastní politické rojení mne brzy udolalo nudným eskamotérstvím a idealismem nepodepřeným realizací důvěryhodných koncepci. Pravil jsem sám k sobě, že politika je asi nutné zlo a nic víc, nicméně i kdyby si lidé přáli žít bez politiků, ti jim to nedovolí. Bohužel ani věda se svými odfiltrovanými definicemi a obtížně vztaži- telnými čísly není tím pravým ořechovým, co se týče řízení společnosti, pokud ovšem vůbec připustíme otázku, zda společnost lze řídit... Parlamentní demokracie? Jasně, že nevím, co to je a jak to funguje, a mohl jsem to možná říct bez obalu. Ale nenacházím dost motivace k tomu, abych nastudoval historii a pravděpodobné zákonitosti, jimiž se řídí f ungování různých politických systémů. Nedostatek této motivace je patrně způsoben deziluzí a deziluze asi dezorientaci. Čemu - soudím - rozumím vcelku dobře, je intelektuální pozice, kterou zaujímá V. Bělohradský, když mluví o korupci lidského myšlení jako korupci přirozené řeči. Když říká, že řeč je dnes především vtěsnána do tří forem: manuálu, příručky a katalogu. Co jiného vyjadřuje toto přirovnání nežli naši bezmocnost? Ale protože nejsem bytostným pesimistou, musím současně přiznat, že má bezmocnost není úplná a má rezignace v sobě patrně obsahuje i zárodek masochismu. Takové přiznání snad umožňuje pokoušet se i nadále o konstruktivní a koncepčnější přístup k životu. K politice ovšem - ? 2. Jestli existuje něco jako česká národní povaha, je to dáno i geopoli- tickými faktory, a tu bych neřekl, že se změnily příliš v náš prospěch. Takže se nejspíš nevyvarujeme chyb obdobných těm předválečným i relativně nedávným. Kromě toho asi amorf nos t naší národnosti není dnes už na překážku tomu, jak usilovně pracujeme na cestě k onomu konzumně primitivnímu prvQsignálovému živočichovi, který v dešti kluzkých sloganů odosobněné mapujících život společnosti degraduje neustále sám sebe a v osvícenějších případech doufá, že se tomu dá říkat adaptace. Neustále se zdůrazňuje, 182 [pageend184]jak je důležitá tolerance, porozumění, snášenlivost. O tom soudný člověk nepochybuje. Ani o tom, že vzdělání a náboženství hrají v téhle věci důležitou roli. Jenže jak vzdělání, tak náboženství jsou věci, které se svým způsobem musí nadekretovat. Náš současník budí ovšem dojem, že je tak vyčerpaný zápasem o vzorový standard své existence, že vzdělávat se bude pouze ve smyslu větší akceschopnosti k činnostem plodícím peníze. Pokud se náboženství týče, můžeme koneckonců i pochybovat o tom, že učí tolerantnímu chování. Pomineme-li středověk, jsou živým příkladem islámské státy i současný cvrkot na Slovensku. Konkrétní perspektivy zkrátka nevidím, ale vím, že vývoj se nezastaví a že intelektuálové v něm určitě nadále budou mít své místo. Pokud se ovšem nedožijeme „iracionálního“ krachu v nějakém globálnějším měřítku; ať už ekologického nebo populačního. Na závěr chci napsat, že revue Prostor je milá a osvěžující a její image zatím šťastné. Uvítal bych práci nebo diskusi o náboženstvech) v dnešním světě, jejich vlivu, vývoji, zániku ap. Též něco více z Lévi-Strausse, případně jeho pokračovatelů, etnologů a antropologů zejména. S pozdravem Brno, 16. ledna 1992 Petr Hrbáč PIŠTE NÁM! Naše adresa: PROSTOR, U Prašné brány 3, Praha I, 116 29 183 [pageend185]PROGLAS revue pro politiku a kulturu PROGLAS je moravský kulturně politický měsíčník konzervativní orientace. V pravidelných rubrikách Morava, Konzervativní myšlení, Podzemní univerzita, Střední Evropa, Panevropa, My a Němci a Cesty přináší: • filosofické studie • eseje z politické filosofie • politologicko-his- torické úvahy od předních domácích i zahraničních autorů. V rozsáhlé kulturní rubrice Vztahy navrací do literatury zamlčované autory, ale objevuje i nové, neboť si uvědomuje, že vztahy nejsou pouze vzájemnost, ale především kontinuita a kontext. V příštích číslech PROGLASU mimo jiné naleznete: • rozsáhlou studii Rio Preisnera Patnáct etud o lidských právech se závěrečnou kadencí • v každém čísle portrét jednoho významného myslitele, který ve svém díle rozvinul některý aspekt konzervativní filosofie • překlady starších i nejnovějších statí z předního britského konzervativního čtvrtletníku The Salisbury Review • záznamy přednášek britských filosofů, politologů a umělců, přednesených v rámci tajných „bytových seminářů“, pořádaných v letech 1984-89 pod záštitou Vzdělávací nadace Jana Husa v Brně • řadu příspěvků s panevropskou tematikou • seriál Aleše Novotného Hvězdné hodiny Evropy. sledující originálním způsobem jedno a půl tisíciletí vývoje okcidentální Evropy • v kulturní části dosud nepublikované pokračování Teorie spolehlivosti Ivana Diviše, průřez tvorbou Vladimíra Vokolka, dosud nepublikovaný esej Timothea Vodičky o baroku, připomenutí autorů z okruhu revuí Řád a Akord, jako byli Rudolf Černý, Miloš Dvořák, Bedřich Fučík či Albert Vyskočil, i řadu autorů současných. Vydává nakladatelství PROGLAS, Merhautova 13/4, 613 00 Brno cena pouhých 12 Kčs Objednávky zasílejte na adresu redakce [pageend186]SLOVNÍK POLITlCKÉHO MYŠLENÍ Česká pravice: osobnosti a politika Proces zrodu a formování obnovující se československé demokracie naráží na řadu komplikací. Politické spektrum se obtížně strukturuje a jen pozvolna vyjasňuje, přičemž své místo v něm hledá také pravice. Její pozice však není jednoduchá, neboť bude muset překonávat tradiční, historicky determinovanou tendenci českého myšlení k humanisticky orientovanému až socializujícímu pojetí společnosti. Úspěch dnešní pravice bude do jisté míry podmíněn její schopností reflektovat svou vlastní minulost, i když význam takové reflexe nelze vzhledem k hluboké diskontinuitě ve vývoji české politiky přeceňovat. V této rubrice, jež by chtěla přinášet podobné podněty, se zaměříme na významné české pravicové a konzervativní politiky a jejich prostřednictvím se pokusíme postihnout některé obecné rysy české pravice v období od poloviny 19. století do konce první republiky. Ústředními pojmy vymezeného tématu jsou „pravice“ a „konzervatismus“. Jejich ideová náplň je různými autory posuzována odlišně; zejména termín „konzervatismus“ má poměrně značně členitou typologii. (V této souvislosti odkazujeme na Prostor č. 16 a 17, kde je tato problematika tematizována.) V rámci následujících jednotlivých statí by se - namísto sporné snahy o přesnou definici - měl „český“ význam a smysl těchto pojmů postupně vyjevovat. Průběh, a hlavně výsledek tohoto „vyjevováni se“ - jinými slovy pokus o hodnocení české pravice v daném období - bude obsažen v závěrečné studii. Nechceme však, a ani nemůžeme zabřednout do přílišného pojmového relativismu. Označení „pravice“ a „levice“, běžně užívané od počátku 19. století, považujeme za stále platné a funkční rozlišení dvou hlavních proudů v každém, i teprve rozvíjejícím se politickém spektru evropské politické kultury. Obecně možno říci, že v programu a postojích pravicových stran je na rozdíl od jejich levicových protipólů zpravidla kladen důraz na individualitu a zároveň nezastupitelnost určitých institucí, jako je stát, obec, rodina, dále na soukromé vlastnictví, tradici, případně na křesťanský základ etiky a politiky vůbec, což všechno bývají také atributy konzervativního názoru na svět. Jsme si ovšem vědomi toho, že konzervatismus v mnohém přesahuje, nebo dokonce popírá některá východiska reálné pravicové politiky, zejména v případě jejich středoevropských mutací. 185 [pageend187]Výběr osobností se omezil na ty, které alespoň po krátkou dobu působily aktivně v politice, tj. v politické straně, v zákonodárném sboru či ve vládě. Z praktických důvodů jsme se soustředili na české, tedy jazykově nebo zemsky české politiky. Nebudeme se tudíž zabývat moravskými, slovenskými a ani německými politiky, pokud byli činní pouze v rámci německého etnika v Čechách. Při řazení příspěvků bude zhruba respektováno chronologické hledisko. Úvodní články budou věnovány staročeským politikům, dále zaměříme pozornost na šlechtické konzervativce, představitele mladočechů, opomenout nemůžeme pravicové nacionalisty z první republiky, zástupce katolického a agrárního proudu, ale ani vůdce extrémně pravicových prvorepublikových uskupení. Závěrem chceme zdůraznit, že našim cílem není publikovat striktně odborná pojednání, nýbrž formou přístupnou širšímu okruhu čtenářů pojednat téma, jež jako celek dosud nebylo zpracováno. To ale neznamená, že bychom se zříkali nároku na přesnost a věcnou správnost argumentace. A. V. František Palacký Úvod Žádná studie zabývající se souhrnněji českou politikou v 19. století nemůže opomenout historika Františka Palackého, staročeského politika a ideologa, z jehož rozsáhlého díla čerpaly jak pravicové, tak levicové síly. V této stati budou naším tématem konzervativní podněty obsažené v jeho díle. Nejprve je však zapotřebí alespoň stručně ozřejmit předpoklady, jež určujícím způsobem ovlivnily ráz a směřování české politiky, zejména její pravicové linie. Konzervativní politika měla v 19. století v Evropě dvě ohniska. Velkou Británii, jejíž politický vývoj se vyznačoval pozvolností a plynulostí, a středozá- padní Evropu, kde byl konzervatismus založen na dynasticko-katolické restauraci po Vídeňském kongresu v roce 1815 a ovlivněn romantickým nacionalismem. V této oblasti se symbolem znehybňujícího konzervatismu stalo mnohonárodnostní habsburské mocnářství pod žezlem císaře Františka I. a za rozhodujícího vlivu kancléře Metternicha. Jeho specifickým aspektem bylo důsledné zadržování svobodného rozvoje jednotlivých národností, jenž byl z hlediska rakouského státního patriotismu považován za výsostné politickou záležitost. Byla to především rostoucí nespokojenost s potlačováním národnostních tužeb, jež v roce 1848 vedla Italy, Poláky, Maďary, Čechy a další středoevropské národy na barikády revoluce. O české politice můžeme v plném smyslu slova hovořit právě od roku 1848. Její vnitřní předpoklady byly z hlediska potenciálně konzervativní, resp. pra186 [pageend188]vicové větve velmi nepříznivé. České národní obrození jako proces konstituování novodobého českého národa bylo charakterizováno absencí většiny šlechty, jež byla nejpřirozenějším nositelem konzervativních idejí. Česká, převážně kosmopolitní šlechta projevovala, až na vzácné výjimky, despekt k jazykovému pojetí obrození a stále zřetelněji se „počešťujícímu se“ národu vzdalovala, aby se s ním v roce 1848 jako stav rozešla docela. Tato skutečnost měla pro příští duchovní a politický vývoj národa fatální důsledky a zásadním způsobem ovlivnila přijímání konzervatismu v českém prostředí. Vznikající česká inteligence měla ve své většině plebejský ráz, projevovala tendenci ke zplošťujícímu nacionalismu a adoraci domnělé slovanské demokratičnosti a prostoty. Konzervativní metternichovský režim považovala zákonitě za nepřítele českého národa. Z těchto skutečností vyplývá, že možnosti pro hlubší zakořenění konzervatismu v českém prostředí byly velice omezené. Život Palackého (1798-1876) výjimečným způsobem souzněl s vývojem soudobé české společnosti. Během padesáti let, zhruba od roku 1826, se v Čechách neudálo téměř nic závažného, s čím by nebyl tak či onak spjatý. Na jeho osudu lze dokumentovat rozmach národního obrození, vznikání měšťanské společnosti i složité peripetie provázející zrod novodobé politiky v Čechách. František Palacký se narodil a vyrůstal v učitelské evangelické rodině v severomoravské obci Hodslavice. Od raného mládí projevoval mimořádnou píli k učení, podporovanou fenomenální pamětí. V roce 1813 přišel na evangelické lyceum do Prešpurku, kde posléze strávil deset let, během kterých duchovně vyzrál. Jeho encyklopedický duch se pokoušel o poezii, pracoval na teorii estetiky, zaobíral se filosofií i politikou, aby se nakonec vášnivě a natrvalo zabral do zkoumání českých dějin. Veliký význam pro něj měl intenzívní kontakt se vzdělanou uherskou šlechtou, do jejíchž salónů pronikl jako vyhledávaný domácí učitel. Osvojil si tam vybrané, ba noblesní chování, jež mu později otevřelo dveře i do paláců české šlechty. V roce 1823 se Palacký odebral do Prahy, kde zakrátko zaujal přední místo v české vlastenecké družině. Od počátku třicátých let jako zemský historiograf připravoval monumentální dílo o českých dějinách, jehož první díl vyšel v němčině roku 1836.1 Mimoto se významnou měrou podílel na vzniku Matice české, na činnosti Vlasteneckého muzea, Královské české společnosti nauk i jiných institucí. Revoluční léta 1848-1849 se stala obdobím nejintenzívnějšího politického působení Palackého. Po porážce revoluce byl neoabsolutistickým režimem zatlačen zpět do archivů a nad stránky rukopisu „Dějin“. Do aktivní parlamentní politiky se vrátil - pouze nakrátko - počátkem šedesátých let. Svou autoritou však až do konce života podstatně ovlivňoval politické i kulturní dění v zemi. Palackého smrt je proto důležitým mezníkem v historii Čech 19. století. 187 [pageend189]Palacký a úsilí o svolání českého sněmu v roce 1848 Zlaté časy evropské ponapoleonské reakce skončily těsné před polovinou 19. století. V únoru 1848 vypukla revoluce ve Francii a rychle se přenesla do Itálie a střední Evropy, Rakousko nevyjímajíc. V březnu padl Metternich a v rakouské byrokracii a armádě zavládlo zděšení, kontrastující s nadšením veřejnosti. Nadešlo „jaro národů“ s mnoha tužbami a nadějemi, z nichž jen málo se mělo vyplnit. Nejpalčivějšími problémy Rakouska bylo nerovnoprávné postavení jednotlivých národů a přetrvávající patrimoniální, poddanský charakter vztahů na venkově, který brzdil rozvoj zemědělské výroby. Tak jako jinde i v Rakousku přišly na pořad dne liberální požadavky po svobodě tisku, projevu, sdružování atd., jež měly být natrvalo zakotveny v ústavě; ústava čili konstituce se stala heslem revoluce. Padesátiletý Palacký vstupoval do revolučních let jako nesporně největší národní autorita. Celým svým dosavadním životem byl předurčen k tomu, aby stanul v čele české politiky. Již od konce dvacátých let 19. století jako redaktor muzejního časopisu prokazoval nemalé organizační schopnosti i dobrou orientaci v rámci české obrozenecké komunity. Postupně více či méně zvládl několik vědních oborů, takže posléze svým všeobecným rozhledem a šíří odborného záběru daleko přesáhl omezený obzor většiny českých vzdělanců, utápějících se často v malicherných jazykových sporech či v zástupném, nacionalistickém - převážně v soukromí prezentovaném - horlení proti šlechtě a Němcům. Od mládí tíhl k rozsáhlým koncepcím, jež nacházely v českém ideové nenasyceném prostředí značný ozvuk. Všednodenní politika s trpělivým osobním vyjednáváním a obtížným nalézáním kompromisů byla doktrinářsky založenému Palackému cizí. Mnohem lépe se cítil v tichu pracovny, kde promýšlel svoje politické koncepce a prohlášení. Uzlovým bodem české politiky v roce 1848 se mělo stát jednání zemského sněmu, podobně jako tomu bylo v Uhrách a na Moravě. Český zemský sněm, jehož po roce 1627 znicotnělá prestiž začala ve čtyřicátých letech 19. století opět stoupat, představoval ze zemského i národního hlediska zásadní institucionální vazbu mezi minulostí a rozbouřenou přítomností.2 V rekonstruované, rozšířené podobě mohl a měl se stát tvůrcem nové české ústavy, jež by respektovala dobové společenské a politické proměny, ale přitom podržela kontinuitu se starou zemskou ústavou. Kvůli politické slabosti a liknavosti šlechty, jež byla do roku 1848 prakticky jedinou politickou silou na sněmu, ale i v důsledku svatodušních bouří z června 1848 ke svolání sněmu nakonec nedošlo. České měšťanstvo mezitím bombardovalo od března císaře peticemi, v nichž žádalo oktrojovat, to znamená čistě administrativní cestou, na základě císařských pravomocí realizovat státoprávní, liberální, jazykové i sociální požadavky. Šlo o postup nelegitimní, který de facto popíral tradici a kontinuitu českých zemských práv. Vznikal tak nebezpečný precedens českého spoléhání se na zásah spřízněné vnější autority. Vztah Palackého k české ústavní a státoprávní tradici prodělal složitý vývoj.3 188 [pageend190]Je např. znám jeho výrok z roku 1842, kde se vyjadřuje o Čechách jako o pouhé rakouské provincii! O čtyři roky později předložil vüdci zemské šlechtické opozice Bedřichu Deymovi objednanou studii o proměnách české ústavy, kde se v rozporu s tématem a na základě nedostatečně podložené argumentace rozepsal o nutnosti zániku feudálních stavů. Jako historika jej, ve shodě se soudobou francouzskou historickou školou, vždy zajímaly především lidová, revoluční hnutí a boje o pokrok. Vývoj zemských institucí, stavovských zřízení a otázky s tím související stály mimo centrum jeho odborného i politického zájmu. Na počátku revoluce Palacký ještě patrně považoval roli zemských stavů (šlechty) v probíhajících událostech za důležitou. Vyslovil se pro to, aby stavové, nikoli měšťanská deputace, předali panovníkovi v polovině března 1848 petici s českými politickými požadavky, což by mělo nemalý význam z hlediska ústavní kontinuity české politiky. Krátce nato zaznamenáváme u Palackého faktický, i když ne zcela nečekaný obrat ve vztahu ke šlechtě. Jako její dosavadní důvěrník a blízký spolupracovník byl požádán, aby sepsal prohlášení o postavení šlechty za nových poměrů a o jejích perspektivách. Palackého text byl zřejmě pro stavy šokující: úsečně, v několika bodech se v něm konstatuje, že provizorní konstituce, oktrojovaná císařem v březnu 1848, ruší Obnovené zřízení zemské z roku 1627, které tak přestává být základním zákonem země.4 Následkem toho veškeré stavovské instituce a privilegia, založené na tomto zřízení, zanikají a mají být nahrazeny zemskou ústavou vytvořenou skutečnou reprezentací lidu. Pokud se do této chvíle v Palackém svářel politický liberál se spíše konzervativně zaměřeným dějepiscem, pak nyní se převaha liberála stala jednoznačnou. Šlechta pochopitelně takovou proklamaci odmítla a její vztah k zemskému historiografu zřetelné ochladl. Palacký se takto vydal cestou podpory oktroje, směrem k popření základních zemských ústavních zákonů a namnoze tak předjal svoje pozdější návrhy rakouské ústavy. Císař Ferdinand V. vydal 8. dubna 1848 tzv. kabinetní list jako odpověď na březnové české požadavky. Mimo jiné se v něm povolovalo zřízení nejvyšších odpovědných úřadu pro Království české v Praze, ale základní státoprávní nárok - spojení Čech, Moravy a Slezska pod společnou vládu a se společným sněmem - byl odkázán na jednání říšského, tj. celorakouského sněmu. Tento požadavek byl však také zpochybněn moravským sněmem, který jakékoli spojení s Čechami odmítl.5 Palacký proto jménem Národního výboru sepsal manifest, podle kterého Morava náleží historicky neodmyslitelně k české Koruně, byť jako země byla na Čechách nezávislá.6 Apeloval přitom na Moravany, aby si uvědomili, jaké důsledky by mohlo mít, kdyby chtěli považovat „starodávné pozitivní ouvazky jednoty za zcela zrušené nejnovějšími událostmi“.7 Tato argumentace ve světle Palackého předchozího odmítnutí starých českých ústavních zákonů překvapuje, svědčíc o jeho kolísání mezi historickoprávním a při- rozenoprávním přístupem.8 Zmíněný kabinetní list obsahoval mimo jiné pokyn ke svolání českého sněmu 189 [pageend191]a nařizoval dopodrobna jeho volební řád, jenž určoval šlechtě menšinové postavení. Palacký se jako člen Národního výboru aktivně podílel na přípravě sněmu, který v rámci prosazování českých národních zájmů považoval za rozhodující. Je však třeba zdůraznit, že Palacký sněm vnímal v intencích císařského kabinetního listu, který výslovně hovořil o prvním českém sněmu, aby tak byla podtržena diskontinuita se starým stavovským sněmem. Skutečnost, že se sněm nakonec vůbec nesešel, Palacký do konce života považoval za národní katastrofu. Domníval se totiž, že by se u rakouské vlády setkal s ještě větší povolností než sněm uherský, kterému se podařilo fakticky oddělit Uhry od Předlitavska.9 Je otázkou, zda připravovaný, ale nakonec neuskutečněný český sněm roku 1848, o jehož důležitosti nelze pochybovat, Palacký přece jen nepřecenil. Ať tak či onak - zasazoval se rozhodně za jeho včasné svolání, a to v poměrně značně liberální podobě vyplývající z císařského kabinetního listu z dubna 1848. Přitom však Palacký nebral ohled na právně-politický význam historického stavovského zemského sněmu, který se např. na Moravě, na rozdíl od Čech, na jaře 1848 sešel, aby se vzápětí bez ztráty kontinuity přeměnil ve sbor se širším zastoupením občanů tak, jak to odpovídalo nové situaci. Tímto u historika překvapivě ahistorickým, atradicionálním přístupem Palacký přispěl k tomu, že nemalá část šlechty z Českého království ztratila o zemský sněm zájem, čímž byla politická podpora sněmu vážně oslabena. Ve svých důsledcích to znamenalo pravděpodobně zúžení časového i politického prostoru pro jeho svolání a úspěšné jednání. Palackého „revoluční“ projekt rakouské ústavy Nejvýraznějším obrysem české politiky v roce 1848 byl tzv. austroslavismus, který se zakládal na pozitivním vztahu slovanských v Rakousku žijících národů k rakouskému státu. Jeho hlavními stoupenci byli Češi, početně největší slovanský národ žijící cele v Rakousku. Koncepci austroslavismu vyložil Palacký v dubnu 1848 ve známém Psaní do Frankfurtu, jímž odpovídal na pozvání zúčastnit se celoněmeckého parlamentního shromáždění. Odmítl v něm tzv. vel- koněmecké řešení, které počítalo se začleněním celého Předlitavska do sjednoceného německého státu. Český národ označil za zcela svébytný a jedinečný subjekt, český historický stát za suverénní a nezávislý na středověké německé říši. Rakousko, jež původně zcelilo středoevropské národy především jako štít proti tureckým výbojům, se pro ně postupně stalo přirozeným politickým a hospodářským zázemím, a zejména nepostradatelnou ochranou proti mocným sousedům na východě i na západě - Rusku a Německu. Kdyby rakouský stát neexistoval, musely by se podle Palackého středoevropské národy v zájmu Evropy, ba samotné humanity přičinit, aby se utvořil. Austroslavistická argumentace byla od počátku spojována s nutností fede- ralizace Rakouska na bázi úplné rovnoprávnosti všech zúčastněných národů. 190 [pageend192]Toho chtěli Češi dosáhnout nenásilnou, pokojnou cestou, takže se posléze octli v táboře nepřátel revoluce. Palacký přináležel k těm, kteří nejúzkostlivěji dbali na loajalitu k Rakousku a habsburské dynastii. Vždy energicky vystupoval proti obviňování z protirakouského panslavismu, které se z německé a maďarské strany často ozývalo. Stěžejní událostí revolučního období v Rakousku bylo rokování říšského, sněmu, který se sešel ve Vídni v létě roku 1848 a jehož hlavním úkolem měla být přeměna Rakouska v konstituční monarchii. Čeští poslanci, mezi nimiž Palacký působil coby uznávaný spiritus rector, spoluvytvářeli dobře organizovaný slovanský klub, jenž se později ukázal být hlavní oporou vlády, nacházeje se v trvalém rozporu s částí radikálně demokraticky naladěných rakous- koněmeckých poslanců. Pro Čechy a jejich spojence používala tehdejší žurnalistika v daném kontextu vcelku oprávněně výraz „pravice“. Naprostá většina českých poslanců byla umírněně liberální, věrná dynastii a odporující všem formám radikalismu. Dokladem konzervativního postoje Čechů byla např. jejich podpora odstranění roboty za finanční úhradu, jejíž část měli sedláci platit šlechtickým velkostatkářům (radikální demokraté vystupovali proti vládnímu návrhu na finanční úhradu). Češi také podpořili vládu v tom, aby před přijetím ústavy všechny schvalované zákony podléhaly císařské sankci. Svými hlasy rovněž zabránili, aby deputace revolučního maďarského sněmu mohla oslovit vídeňský parlament.10 Motorem středoevropské revoluce roku 1848 byla národní hnutí, o čemž přesvědčivě vypovídají události v Německu, Uhrách či severní Itálii. Češi se však nacházeli v jiné situaci než Němci nebo Maďaři. Nejsouce velkým národem, neměli ani jiné předpoklady k eventuálnímu ozbrojenému boji. Proto se čeští vůdcové oprávněně rozhodli pro oportunní, provládní politiku, jež nebyla bez šancí. Tehdejší rakouská vláda byla přístupná umírněné liberálnímu kursu a podporu Čechů dokázala ocenit.11 Nadějný vývoj byl však v říjnu 1848 zlomen opětným zuřivým výbuchem revolučního násilí ve Vídni, jež bylo po krvavých bojích potlačeno, poskytnuvši armádě a dvorských kruhům vítanou záminku k likvidaci parlamentu. Ten sice po obtížných jednáních dokončil návrh rakouské ústavy, ale jeho úsilí bylo marné. V březnu 1849 byl vojskem rozehnán, načež císař František Josef I. oktrojoval jinou, centralistickou ústavu, která pohřbila naděje Čechů na federalizaci říše. Cesta k bachovskému absolutismu let padesátých byla otevřena. Palacký výše uvedené náhledy českých poslanců samozřejmě sdílel. Svůj hlavní poslanecký úkol spatřoval v práci v pětičlenném sněmovním podvýboru, který měl připravit základní kostru rakouské ústavy. Při této činnosti vyvinul neobyčejnou aktivitu, vtěliv do svých návrhů osobní politické i mravní krédo z té doby. Postupoval přitom v intencích české politiky, která od dubna 1848 postupně opouštěla historickoprávní půdu, z níž vzešly původní české březnové požadavky. Na říšském sněmu ve Vídni a později v Kroměříži čeští poslanci zaujímali I91 [pageend193]v jednotlivých věcech pragmaticky konzervativní, z dlouhodobějšího hlediska však poněkud vratké stanovisko. Vstoupili na říšský sněm bez historickopráv- ního ohrazení, tzn. bez odkazu na zděděná, nepřetržitá práva českého státu, resp. Českého království, jež chtějí hájit, a museli tak bez právní opory podstoupit obtížný boj s německými centralisty. Českým heslem bylo federalizované Rakousko; tento pojem ale, jak se ukázalo, umožňoval rozdílné interpretace. Palackého příspěvek do diskuse o způsobu federalizace Rakouska se ukázal být velice osobitý a překvapující i pro většinu jeho parlamentních klubových kolegů. Jeho první ústavní návrh, který se nevztahuje na Uhry, spadá do počátku října 1848. Za základní principy státní moci považuje úplnou svrchovanost spočívající pouze na celku říše (svrchovanost zemí by tedy byla pouze odvozená) a zásadní neodpovědnost císaře jakožto panovníka z Boží milosti vůči voleným i jmenovaným státním orgánům. Říšská vláda jako vrcholný výkonný orgán měla sestávat z pěti říšských ministrů a z příslušného počtu zemských ministrů, kteří by zároveň stáli v čele zemských vlád. Rakousko se podle tohoto návrhu dělilo do čtyř zemských skupin - polsko- rusínské, české, německé a ilyrské (jihoslovanské), v jejichž rámci by existovalo deset zemských obvodů (mj. Čechy a Morava jako samostatné země). Každá země by měla vlastní sněm bez zvláštního zastoupení (kurií). Říšský sněm, nejvyšší zákonodárný orgán, si Palacký představoval jako jednokomo- rový, složený z delegací zemských sněmů. Každý říšským sněmem schválený zákon by podléhal císařské sankci, jejíž případné odepření by mělo pouze suspenzívní charakter. Rovněž všechna usnesení zemských sněmů by podléhala schválení císaře. Nesouhlas v tomto případě by znamenal, že příslušný návrh by musel být odkázán k projednání říšskému sněmu. Rozpuštění říšského sněmu by automaticky znamenalo rozpuštění všech zemských sněmů. Tento Palackého návrh se v ústavním výboru setkal se závažnými námitkami a byl podstatně přepracován. Palacký proto vystoupil počátkem roku 1849 s novým návrhem, vztahujícím se tentokrát i na Uhry, který při zachování předtím navrženého způsobu koexistence zákonodárné a výkonné moci zaváděl převratný princip absolutní etnické federalizace. Předpokládal totiž zcela nové, na národnostní bázi a bez ohledu na historické rozhraničení zemí utvořené zemské celky.12 Dovedeme-li tuto zásadu do důsledků - a není důvod tak neučinit - pak by mimo jiné vznikly země českoslovanské, jež by zahrnovaly české části Čech, Moravy a Slezsko a Slovensko, kdežto německé pohraničí by se stalo součástí zemí německorakouských!13 K obdobným radikálním řezům do staletých hospodářských a kulturních struktur by muselo dojít i v jiných částech Rakouska. Nelze se proto příliš divit, že tento návrh - tedy jednotný rakouský stát se silnou centrální vládou a značnou autonomií národů v etnografických hranicích - většina členů ústavního výboru odmítla jako iluzorní a fantastický. Historikové různého ideového zaměření se shodují v tom, že Palacký tímto svým návrhem totálně popřel historické právo ve prospěch práva přirozeného, 192 [pageend194]založeného na národnostním principu. Položme si otázku, co asi vedlo Palackého k předložení projektu, který byl nejen naprosto nereálný, ale koneckonců i nedůsledný a polovičatý (i ony národnostní skupiny by totiž byly tvořeny různými národy). Odpověď je nutno nejspíše hledat v Palackého doktrinářském způsobu myšlení. Jedním z principů, které považoval za ukazatele světového vývoje, byl princip národnosti. Vzedmutí vlny nacionalismu ho zřejmě utvrdilo v přesvědčení, že nadchází nezadržitelně věk národních států, příp. národnostně členěných soustátí, jemuž nutně padnou za oběť stávající politické, hospodářské i kulturní struktury. Jeho historický optimismus a víra ve skryté, ale neodvratně dějinné procesy patrné sehrály rovněž nezanedbatelnou roli. Ohlas Palackého projektu u současníků i později byl značný. Ozvalo se jen málo souhlasných hlasů - dokonce i Palackého snad nejbližší politický souputník Fr. L. Rieger se vyjadřoval zdrženlivě. Historik Jan Heidler vyřkl krajní, ale myslím oprávněný soud - Palackého návrh byl vedle sesazení Habsburků z uherského trůnu nejrevolučnější myšlenkou, která se v Rakousku za revoluce objevila! Palackého vnuk Bohuš Rieger, znamenitý právní historik, napsal, že v okamžicích koncipování svého návrhu byl Palacký více sociálním a státním filosofem než právníkem a historikem. Dodejme, že filosofem „státoprávní revoluce“ a bezděčným iniciátorem rozvratu Rakouska. Jeho návrh se zařadil do dlouhé řady vizí a projektů myslitelů, kteří s pohledem upřeným do vzdálené budoucnosti, nerespektujíce staletími prověřené zákony a instituce, budovali na „zelené louce“ domněle racionální konstrukce „šťastných zítřků“ pro všechny národy. Realizace návrhu by vedla k ohromným pohybům uvnitř Rakouska, následnému chaosu a pravděpodobně rozpadu státu s důsledky, které si my na rozdíl od Palackého a jeho současníků dovedeme živě představit. Nelze se divit, že autor byl podezříván z rafinované snahy zničit Rakousko. Snad jakýsi nacionálné-revoluční zápal musel vést pero učencovo v oněch chvílích, aby dospělo k návrhu, který konzervativně orientovaní historikové - vedle již zmíněného Jana Heidlera např. Josef Pekař a Josef Kalousek - posuzují jednoznačně negativně a který Palacký sám v pozdějších letech zcela opustil.14 Palacký o liberalismu, konstituci a národnosti V centru naší pozornosti stojí Palackého chápání liberalismu a demokracie v letech 1848-1849. Hlavní rozdíl mezi oběma směry spočíval tehdy v odlišném chápání politických práv. Liberálové zastávali názor, že nejdúležitější hodnotou je svoboda, chápaná ve smyslu rovnosti před zákonem, a že volební účast by se neměla rozšiřovat na nemajetné, závislé a nevzdělané vrstvy obyvatelstva. Demokraté naproti tomu pojímali svobodu spíše ve smyslu sociálním, tj. ne- odlučitelně od principu rovnosti jako takové, plédujíce pro všeobecné volební právo mužů. Palacký tehdy vystupoval především jako odpůrce stavovských privilegii. 193 [pageend195]V jednom spise z května 1848 se označil za rozhodně liberálního člověka, který požaduje, aby v životě společnosti byla svoboda nejvyšším zákonem. Ovšem tak, aby neoslabovala, nýbrž zakládala a utužovala silnou vládu.15 Zásadní stanovisko k problémům politickým a sociálním zaujal Palacký krátce po vypuknutí revoluce ve stručném, nicméně hutném článku „Co jest konstituce“, který napsal pro poučení lidu. Konstituční vládu vyložil jako rozdělení zákonodárné moci mezi panovníka a národ. Řádných povinností přitom není nikdo zbaven; jde pouze o to, že se nastoluje rovnováha mezi právy a povinnostmi, což je základem občanské svobody. Zdůraznil, že i nadále se budou platit daně, které však budou přiměřené, a každý se bude moci dozvědět, nač jsou určeny. Soudy budou veřejné, vojenská povinnost stejným právem dolehne na chudé jako na bohaté. Ve městech a obcích bude zvolena samospráva. Cenzura zanikne, avšak psát věci „bezbožné, nešlechetné a nepořádné“ bude nadále zapovězeno (tento výrok nepochybně zalahodí uchu konzervativcovu). Volebním právem se Palacký v tomto článku nezabýval, ale z jiných zdrojů lze s jistotou usuzovat, že nebyl stoupencem všeobecného volebního práva. Poměrně obšírně se naopak vyslovil k poddanství. Roboty nemohou být zrušeny (rozuměj zrušeny bez náhrady - pozn. A. V.), protože jsou to „původní, starodávné a řádně zděděné“ dluhy vážící se na selské grunty, vůči kterým vrchnosti vystupují jako oprávnění věřitelé. Konstituce ale přispěje k tomu, že se vyhledá „slušný a spravedlivý“ způsob, jak ulehčit a urychlit výkup z roboty. Tyto v zásadě konzervativní postoje si Palacký uchoval i v letech následujících. Byly doplněny jeho náboženským, konfesijně tolerantním pohledem na svět; víra v Boha byla Palackému vždy především záležitostí mravní. Svorníkem všech problémů, které česká politika v letech 1848-1849 musela řešit, byla národnostní problematika. Češi zaznamenali v předchozích desetiletích výrazný kulturní i hospodářský vzestup, ale stále daleko zaostávali za německými krajany. České národní sebe-uvědomování stavělo na teorii německého filosofa J. G. Herdera, který vyzdvihl význam národa oproti jednotlivci, a zvláště ocenil dějiny a charakter slovanských národů, jimž předpověděl slavnou budoucnost. Odraz Herderových myšlenek nalézáme již v raných Palackého úvahách, který svobodu vždy chápal spíše ve vztahu k národu než k individuu a později dospěl téměř ke zbožštění národa.16 Postupná nacionalizace Palackého myšlení je dobře patrná při srovnání německé a české verze „Dějin národu českého“. Zatímco v prvním díle německé verze z roku 1836 ještě připouštěl, že česko-německé soužití bylo do značné míry pozitivní pro oba národy, v české verzi z roku 1848 vyzvedl slovanský ráz českých dějin a vyhrotil česko-německé konflikty. Všeobecné nadšení nad pádem absolutismu v březnu 1848 na okamžik uhasilo doutnající národnostní spor v Čechách. V této příznivé atmosféře se 21. března 1848 sešli v Praze spisovatelé obou národností, aby podepsali krátké prohlášení z pera Palackého, ve kterém se zavázali dbát o dodržování národnostní shody. Jak se později ukázalo, šlo o první, ale také jeden z posledních 194 [pageend196]dokumentů tohoto druhu. Později se už stále rychleji a nezvratněji roztáčel kolotoč vzájemných třenic a sporů. Němci nechtěli připustit ztrátu svého dosud privilegovaného postavení, dvoutřetinová česká většina volala verbálně po rovnoprávnosti, ale ve skutečnosti usilovala o prioritní pozici.17 Palacký nebyl tak vyhraněným a přímočarým českým patriotem jako např. Jungmann či Havlíček. Přesto se postavil v tomto sporu jednoznačně na českou stranu. Germánské Němce považoval za bytostně nedemokratický národ, jehož smyslem je hegemonie a potlačování slovanských sousedů. Němci prý raději Rakousko rozbijí, než by připustili nastolení rovnoprávnosti. Palacký nebyl zuřivý fanatik, jenž by vědomé a cíleně rozdmýchával rozpor mezi oběma národnostmi; nacionální násilí se mu nepochybně příčilo jako kterékoli jiné násilí. Byl však natolik horlivým národovcem, že přehlížel prvky agresivity na české straně a naopak v německých argumentech neshledával ani zrnko pravdy. Svým vlivem přispěl více než kdo jiný k posilování českého nacionalismu se všemi jeho negativními rysy, které již neměly nic společného s umírněným a rozšafným patriotismem, vlastním konzervativcům. Zvláštní pozornost si v této souvislosti zaslouží Palackého vztah k tzv. Rukopisům. Objev těchto „památek", jež byly ve skutečnosti dílem skupiny falzifikátorů v čele s V. Hankou, vyvolal na konci druhého desetiletí 19. století v české společnosti veliké nadšení, ale i pochyby - především ze strany Josefa Dobrovského. Palacký pod jeho vlivem také zprvu nepřijal Rukopisy bez výhrad, ale později své pochybnosti zaplašil a na Rukopisech postavil svůj výklad starých českých dějin. V roce 1842 společně s P. J. Šafaříkem publikoval obranu Rukopisů i dalších v té době již prokázaných falz, kterou Josef Pekař označil za „vzor kritické edice, plod veliké učenosti obou autorů a zároveň dokument velikého vědeckého omylu".18 Palackého přístup je také dokladem toho, kam vede nekritické národovectví - ve svých důsledcích ke vzniku falešného vědomí značné části české populace, pro niž se Palackého „Dějiny", případně jejich beletristická zpracování, staly čímsi na způsob evangelia.19 S postupujícím věkem byl Palacký stále méně přístupný kritickým podnětům. Když v roce 1859 pravost Rukopisů zpochybnil vídeňský profesor Max Bůdin- ger, sepsal Palacký jejich novou obranu, jež byla z více stran označena za jeho nejslabší historickou práci. Nemohl pravděpodobně připustit, že ideová koncepce jeho životního díla byla zčásti vybudována na podvrzích. Pochybnosti o Rukopisech těžko nemohl nemít, takže vědecká pravda podle rčení jím tak často užívaného - padni komu padni - musela jít stranou - vždyť šlo o národ a jeho dějinné položení, věci Palackému nadevše drahé. * * * Rozvíjející se české národní hnutí vyhledávalo politické spojence, přičemž hlavní oporu pochopitelně spatřovalo ve všeslovanském hnutí. Vůdčím ideologem slovanské vzájemnosti před rokem 1848 byl Palackého přítel Jan Kollár, který jí vtiskl ráz politické romantičnosti až mystiky. Výrazem slovanského 195 [pageend197]sbližování se stal Slovanský sjezd, svolaný do Prahy na počátek června 1848. Po odmítnutí Šafaříkové převzal Palacký starostenství sjezdu a značnou měrou se podílel na přípravě dokumentů z něho vzešlých. Nejvýznamnějším z nich byl Manifest Slovanského sjezdu k evropským národům. Germány a Romány charakterizuje jako národy panstvíchtivé, zavádějící privilegia pro mocné a povinnosti pro lid, kdežto Slované jsou vylíčeni jako zastánci svobody, ale také jako národy nesvorné a nejednotné. Rakouští Slované - uvádí se v Manifestu - odmítají násilí a bezpráví, žádajíce, aby se Rakousko proměnilo ve spolek rovnoprávných národů. Charakteristika rozdílů mezi Slovany a Germány v Manifestu koresponduje s Palackého výkladem v „Dějinách“, kde za pomoci nesmírné píle a vědeckých metod, ale také s podporou Hankových falz, o kterých měl již dříve pochybnosti, zidealizoval staré české, resp. slovanské dějiny. Tím si vytvořil základ pro koncepci česko-německého „stýkání a potýkání“, v níž ono „potýkání“ nakonec výrazně převážilo. Takto sice povzbudil národní hrdost Čechů, ale zároveň přispěl k povážlivému oslabení jejich smyslu pro kritickou národní sebereflexi, což do budoucna vážně oslabilo realistický, pragmatický prvek české politiky. V sedmdesátých letech, při psaní své politické závěti, Palacký jako svoji největší chybu viděl, že v roce 1848 příliš důvěřoval Němcům. Podle našeho názoru byl jeho nejzávažnějším omylem ústavní návrh požadující etnickou federalizaci říše. V něm na celé čáře podlehl svodům všeřešícího, abstrahu- jícího experimentátorství, jehož důsledky by pravděpodobně podkopaly samy základy existence rakouské říše, o jejíž zachování a posílení se jinak tak usilovně zasazoval. Celkově se Palacký v letech 1848-1849 jeví jako umírněný, v sociálních ohledech konzervativně smýšlející liberál. Historické státní právo - nový vůdčí princip české politiky Počátkem šedesátých let se Rakousko pozvolna začalo vracet k ústavnímu životu. Po vojenských porážkách na italských bojištích, jejichž příčiny ležely i v hospodářské oblasti, se císař rozhodl svolat tzv. rozmnoženou říšskou radu, složenou z osvědčených loajálních živlů, jež měla navrhnout opatrnou reformu systému. Češi na těchto převážně aristokratických poradách chyběli, ale svoji aktivitu se pokusili napřít jiným směrem. Z iniciativy Fr. L. Riegra předložili v červnu 1860 císaři seznam národně politických požadavků, který podepsalo dvanáct významných osobností, na prvním místě František Palacký. Šlo však spíše o proklamativní akt, který zůstal bez odezvy. V rokováních rozmnožené říšské rady se prosadila myšlenka nezadatelných práv tzv. historicko-politických individualit, tj. historických zemí, podle níž se Rakousko mělo reformovat na bázi historickoprávního federalismu. Tato idea, podle které se měla opět uplatnit stará zemská práva, se zakrátko stala základem také českého politického programu. Výsledky jednání rozmnožené říšské rady vedly k vydání tzv. Říjnového 196 [pageend198]diplomu, jenž se stal podkladem pro vyhlášení ústavy v roce 1861. Tato tzv. únorová ústava zaváděla omezené a centralistické konstituční zřízení, uchovávající výsady šlechty a Némců. Na jaře 1861 se na bázi nové ústavy konaly volby do českého sněmu, jehož kuriální charakter zajišťoval zhruba jednu třetinu křesel velkostatkářské aristokracii, třetinu českým a třetinu německým občanským poslancům.20 Jelikož zemské sněmy musely vzápětí delegovat určitý počet poslanců do vídeňské říšské rady - tedy celorakouského parlamentu, ocitli se čeští poslanci včetně Palackého před závažným rozhodnutím: buď jít do říšské rady, založené na pro ně zásadně nepřijatelné únorové ústavě, a tím vlastně vyjádřit souhlas s bezprecedentně podřízeným postavením českého zemského sněmu a de facto tak únorovou ústavu uznat, anebo nejít - jak to udělali Maďaři - a zbavit se tak možnosti pokusit se tam přece jenom alespoň částečně obhájit národní zájmy. Nakonec převážil názor „jít“, i když největší národní koryfej Palacký se stavěl tvrdě proti. Vzhledem k nepřítomnosti Maďarů považoval říšskou radu za předzvěst obávaného dualismu a byl přesvědčen, že na takovém fóru Češi nemohou být úspěšní. Sám po několika měsících říšskou radu opustil, aby se do ní již nikdy nevrátil. Většina českých a moravských poslanců následovala v příštích letech jeho příkladu. Obrat české politiky od přirozeného k historickému právu se v případě Palackého dovršil ve spise Idea státu rakouského z roku 1865. V Rakousku musí být podle něj nastolen federalismus, a to především na bázi principu historického a geografického. Svůj starší „revoluční“ návrh na etnografické členění říše vysvětlil z tehdejších podmínek; jedině tehdy bylo možné jej formulovat, kdežto v roce 1865 se stal již nevhodným. „Nejsemť já při své doktrinárnosti nikoli tak urputným ideologem, abych politický plán sebespasitelnější hleděl proti tak říkaje 98 procentům veřejného mínéní provésti," uzavřel Palacký. Ohledně míry důslednosti Palackého přechodu k principu historického práva se vedou pře, postavené mnohdy pouze na nuancích v Palackého výrocích. Nesporným zůstává, že během první poloviny šedesátých let Palacký a s ním téměř celá česká politika přešli na pozice historického českého státního práva, čímž se dostali do zásadního, trvalého a osudného rozporu s rakouským státním právem a posléze s ideou existence jednotného rakouského, resp. ra- kousko-uherského státu vůbec. Palackého příspěvek do diskuse o šlechtě a polském povstání Konzervativnější životní názor bývá zpravidla atributem pokročilejšího věku člověka. Palacký jistě nebyl výjimkou. Nicméně jeho v šedesátých letech sílící sociální konzervatismus byl založen hlouběji. Vyplýval z prostředí jeho dětství a mládí, z vlivů uherských aristokratických kruhů v Prešpurku i z atmosféry panující v rodině typického rakouského konzervativce Měchury, do níž se přiženil. I za revoluce si podržel velmi zdrženlivý postoj k sociálním reformám, založený na potřebě uchovat přirozené hierarchické uspořádání společnosti. 197 [pageend199]Ilustrativní je v tomto směru Palackého projev v panské sněmovně říšské rady pronesený na sv. Václava roku 1861. Reagoval jím na snahy některých německých liberálů zákonně zrušit tzv. manství čili vlastně základ šlechty jakožto stavu. Připomněl, že manské čili lenní právo vzniklo v minulosti jako svobodná úmluva mezi panovníkem (suverénem) a jeho družinou (leníky). Podstatou bylo, že za vojenskou službu leníci obdrželi pozemky, jež postupně přešly do jejich plného vlastnictví jako zvláštní držba - statkářství. Sepětím statkářství s poddanstvím došlo sice podle Palackého ke smíšení práva a bezpráví, ale v samotném manství nikdy žádné bezpráví nebylo. Požadavek na jeho zrušení je tudíž naprosto nelegitimní. Tuto argumentaci je třeba klasifikovat jako fundovaný konzervativní výklad vzniku jedné z forem svrchovaného vlastnického práva. Charakteristický je v této souvislosti dovětek z Palackého dopisu dceři Marii, kde píše, že jeho řeč „potkala se s takovou pochvalou celého shromáždění, že jsem se až ulekl, jako bych snad nevěda něco zlého byl učinil. Od té doby hádka jest ve Vídni o mně, zdali jsem skutečně svobodomyslný.“21 Primitivní protiaristokratické tendence začaly v šedesátých letech sílit i v Čechách. Palacký v nich tušil dogmatické pokrokářské rovnostářství, plynoucí namnoze z plebejského komplexu kritiků, proti kterému nemohl nevystoupit. Ze své pozice sebevědomého a velkorysého měšťanského intelektuála nepřestal aristokracii kritizovat za její národní laxnost, ale zároveň ji vždy hájil jako přirozenou a potřebnou součást sociálního celku, který - má-li být svobodný - nemůže být homogenní a nivelizovaný. Jeho sociálně konzervativní cit se děsil zbrklých zásahů do přirozeně diverzifikované struktury společnosti, jakým by zákonné zrušení šlechtického stavu bylo. Šlechta ve smyslu dědičného vel- kostatkářství, nadaná vysokou kulturou a vzdělaností, se přirozenou cestou vytváří v každé zemi a v každém věku a boj proti ní „podobati se bude nadšenému snažení věhlasného rytíře smutné postavy.“22 Se vší rozhodností Palacký odmítl myšlenku, že národní pokrok pramení pouze z práce a úsilí plebejských vrstev a že šlechetnost lze nalézt jen v pro- letářských kruzích. Vzpomněl zásluh Šternberků, Lobkoviců, Rudolfa Kinského a dalších šlechticů o české národní vzkříšení. Žádná třída nemá podle něj monopol na rozum či dobrou vůli. Přesně postihl nebezpečí moderních masových politických hnutí, když poznamenal, že kde je více lidu, je nejen více rozumu, ale také více nerozumu. Hodnocení šlechty se stalo v první polovině šedesátých let prubířským kamenem jednoty národní strany v Čechách. Skupina kolem Karla Sladkovského a bratří Grégrů, budoucí mladočeši, zaujímala k aristokracii mnohem kritičtější stanovisko než Palacký s Riegrem. Tento rozpor se prohloubil v letech 1863-1864, po vzrušené výměně názorů na charakter a význam polského povstání proti ruské nadvládě, jež vypuklo v lednu 1863. Palacký se od počátku netajil s vážnými výhradami proti povstání, za což byl ostře napaden radikálně demokratickými kruhy. V následné diskusi svoje odpůrce charakterizoval jako revolucionáře z instinktu, kteří nejsou schopni 198 [pageend200]samostatného úsudku. Boj Poláků měl za nezodpovědné lehkovážné dobrodružství tamější šlechty, které se odehrává v době politického uvolnění v Rusku -zde Palacký myslel na zrušení nevolnictví a některé další reformy cara Alexandra II. Vůdcům polského povstání šlo hlavně o obnovu polského státu v původních historických hranicích, tedy včetně východních území s Kyjevem, kde žilo většinou nepolské obyvatelstvo. To Palacký považoval za doklad zpupné mocenské rozpínavosti polské aristokracie. Povstání proto-shrnul - je velikým neštěstím pro polský lid. V této interpretaci polských událostí pozorujeme nejen měnící se vztah Palackého k Rusku, ale i rostoucí odpor k násilné revoluci a násilí vůbec jako dějinnému fenoménu i větší důraz na hledání legálních cest k odbourání zbytků feudalismu a absolutismu. Ostatně ani v roce 1848 Palacký zřejmě nepřijal revoluci s nadšením. Vítal ji jako možnost ke změně přežilého systému, ale vždy odsuzoval násilné excesy, které ji provázely. Pokus o česko-rakouské vyrovnání roku 1871 Jako jednotný národní blok vystoupila česká politika naposledy na přelomu šedesátých a sedmdesátých let v boji za česko-rakouské vyrovnání. V roce 1867 museli Češi s trpkostí přihlížet uskutečnění tolik obávaného rakousko- -uherského dualismu, avšak zanedlouho se i jim, za pomoci liberální prosincové ústavy z roku 1867, naskytla příležitost zlepšit svoje postavení. Léta 1868-1871 se vyznačovala sílícím českým tlakem za spravedlivější národnostní uspořádání v Předlitavsku, který započal státoprávní deklarací ze srpna 1868, pokračoval táborovým hnutím, aby nakonec dospěl k nadějným vyrovnávacím jednáním s rakouskou vládou v roce 1871. Na podzim toho roku se splnění většiny českých požadavků zdálo být již velmi blízko. Byly připraveny tzv. fundamentální články, obsahující zásadní revizi státoprávního postavení Čech v rámci Předlitavska, byl vyhotoven zákon na ochranu národností v Čechách a též dílčí reforma volebního řádu do českého sněmu. Fundamentální články, které byly českým sněmem přijaty za demonstrativní nepřítomnosti německých poslanců, podstatně vylepšovaly českou pozici v Rakousku, i když neznamenaly tolik jako dualismus pro Maďary. Naděje se však nenaplnily. Soustředěný útok Němců a Maďarů nakonec dokázal zvrátit předběžný císařův souhlas, takže vyrovnávací projekt skončil bezvýsledně. Palacký se v této době politického života účastnil již pouze sporadicky. Ale i když se nepodílel přímo na formulaci dokumentů anebo na politických vyjednáváních, stále významně spoluurčoval ráz české politiky, a to ve smyslu vyhraněně státoprávním. Kategoricky odmítal českou účast na říšské radě ve Vídni, pokud tato bude založena na centralistické nebo dualistické ústavě. Podporoval nekompromisně protiněmecký ráz českého postupu, usilujícího - dosti krátkozrace - o dohodu s císařem přes hlavy českých Němců. E. Denis oprávněně kritizoval tehdejší, ve vztahu k Němcům nereálně maximalistickou a místy 199 [pageend201]agresivní politiku Čechů, jež nebrala ohled na psychologii českých Němců ani na mezinárodní souvislosti české otázky. Fundamentální články, které do jisté míry čerpaly v otázce vnitřního uspořádání Předlitavska z Palackého komplikovaných a těžko proveditelných představ z roku 1848, byly zastánci jednoty říše striktně odmítány. Zákon na ochranu národností v Čechách, který měl Čechům i Němcům zaručit stejná jazyková práva, Němce neuspokojoval. Po realizaci fundamentálek, což byla fakticky smlouva Čechů s císařem jakožto českým králem bez účasti Němců, by Češi podle německého názoru mohli využít své majority k jeho revizi. Není sporu o tom, že němečtí liberálové v Čechách byli odhodláni houževnatě hájit svoje privilegia a že meritorní jednání s nimi na tomto poli by byla nesmírně obtížná a zdlouhavá. V každém případě však k nim mělo dojít, zvláště za tehdejších poměrně výhodných podmínek. Namísto toho se česká politika, poznačená Palackého doktrinářskou neústupností, snažila o přímou dohodu s panovníkem, jež by bez německého souhlasu beztak nezakládala trvalé řešení. Místo pragmatického přístupu, vycházejícího ze střízlivého posouzení reálných možností, podlehla touze přiblížit se maďarskému úspěchu s dualismem, který se uskutečnil za - pro Maďary - mnohem výhodnějších okolností, než jaké měli Češi. Je ovšem třeba poznamenat, že tyto „výhodnější“ okolnosti nebyly dílem náhody nebo přízné štěstěny, nýbrž že byly plodem vytrvalé a nemalé oběti přinášející rezistence Maďarů vůči habsburskému absolutismu. Uherská šlechta vždy houževnatě hájila starou uherskou ústavu, jež jí i zemi poskytovala značná politická práva a vytvářela rámec pro samosprávné komitátní zřízení, které bylo nepřekonatelnou překážkou pro absolutistické snahy habsburských panovníků. Zejména v 17. a 18. století svedli Uhři s Habsburky mnoho krvavých bojů, jejichž nejvýznamnějším výsledkem byl tzv. szatmárský mír z roku 1711, zaručující uherské šlechtě většinu dosavadních privilegií. Z tohoto pohledu se rakousko-uherský dualismus z roku 1867 jeví jako logické završení tradičního a de facto legitimního maďarského autonomismu, a tudíž akt vzhledem k Rakousku nikoli dezintegrační, nýbrž vytvářející nezbytně nový status quo se solidní perspektivou do budoucnosti. České autonomistické hnutí po roce 1867 mělo zcela jiný charakter. Nebylo podloženo historicky osvědčenou vůlí k odporu proti absolutistické moci, přičemž je zajisté třeba mít na zřeteli, že protistavovský teror a rekatolizační tlak Habsburků po roce 1620 i některé další okolnosti vytvářely pro jakoukoli formu odporu v Čechách výrazně horší podmínky, než jaké měli Maďaři. To ale nemění nic na zjištění, že česká politická taktika, vycházející z absolutizovaného pojetí spravedlnosti, byla zatížena přílišnou porcí historizující a filosofující ideologie. A to na úkor tolik potřebné vstřícnosti a pružnosti. Silný vliv Palackého je tu nade vši pochybnost. Zatímco v roce 1848 mu záleželo především na zachování jednotného Rakouska, neboť se obával tlaku Německa a Ruska, koncem šedesátých let viděl evropskou mocenskou konstelaci zcela jinak. Jeho obavy z ruského slovanského impéria téměř vymizely, 200 [pageend202]kdežto poměr k Německu a Němcům vůbec se posunul do polohy nevyhnutelné budoucí konfrontace, takže Rakousko-Uhersko v jeho očích vlastně ztratilo raison d'être. V logice vývoje pak bylo, že Palacký začal tlačit českou politiku k nekompromisně negativnímu postoji k prosincové ústavě a k rakousko-uher- skému statu quo vůbec, což ve svých důsledcích vedlo k dezintegrační roli české politiky ve státě. Neúspěch vyrovnávací akce z roku 1871 vrhl Čechy zpět do pasivní opozice, tentokrát nejen vůči říšské radě, ale i vůči českému sněmu. Palacký byl stoupencem této rezistence, od níž ho nebylo možno odvrátit. Říšskou radu považoval za a priori a nezměnitelně protičeskou a protislovanskou, kde nelze ničeho dosáhnout. Dokud nedojde ke změně ústavy, resp. v případě českého sněmu k revizi volebního řádu, je každá účast Čechů zbytečná, ba škodlivá. Jak se ukázalo, teprve historikova smrt v roce 1876 otevřela opět Čechům cestu k pozitivní politice. Radikální vyústění Palackého národního cítění V posledních letech Palackého života se velice výrazné a jednoznačně završuje jeho celoživotní střetávání s ideou národnosti a s národnostním bojem v Čechách. Před rokem 1848 ztělesňoval Palacký typ oboujazyčného národnostně relativně umírněného vzdělance. Revoluce, jež ukončila období národnostní idyly v Čechách, posunula česko-německý vztah do politické roviny a vytvořila tak základní předpoklad pro trvale gradující zhoršování vztahů obou národností. Tyto procesy se zvláště zřetelně zrcadlí v proměňujících se postojích Palackého, který se k nim vyjadřoval z pozice historika, politika a ideo- loga-tvůrce národního programu. Tak vysoký stupeň osobní a profesionální vhloubenosti do osudu národa je v českých dějinách zcela ojedinělým zjevem. Nebylo snad významnější Palackého historické či politické práce, v níž by autor nezdůraznil svoji oddanost věci národa. Činil tak často slovy, jež nám dnes znějí příliš pateticky, ale o jejich upřímnosti přesvědčuje nesmírná Palackého píle a obětavost ve všem, co konal ve prospěch národa. V této jedinečné identifikaci smyslu vlastního života s vývojem národa a u vědomí zásadního významu zhroucení snahy o česko-rakouské vyrovnání z let 1867-1871 pro česko-německé vztahy v Čechách je třeba hledat zdroj pro extrémní vyústění Palackého národnostního cítění v sedmdesátých letech. Projevy tohoto vývoje nalézáme především v Palackého hodnocení Němců a Rusů, resp. Německa a Ruska. Němce, tj. Němce české i Němce z německých oblastí, mezi nimiž neviděl rozdíl, co se národní mentality týká, považoval Palacký již před rokem 1848 za národ panský a utlačovatelský, před nímž se Slované musí mít na pozoru. Události v letech 1848-1849 a pak zejména realizace rakousko-uherského dualismu a následné ztroskotání procesu „funda- mentálek“ v souvislosti se vznikem sjednoceného Německa neobyčejně zostřily jeho protiněmecké stanovisko. Tu a tam zazní sice v sedmdesátých letech 201 [pageend203]ještě smířlivý tón, který se ale stále více ztrácí v četných tvrdých útocích na adresu Němců, které postupné nabývají na militantnosti a někdy se mění v primitivní a nedůstojné urážky. Patrně nepříliš známá jsou např. historikova slova, pronesená ovšem v soukromí, že Teutony, tj. Němce, bude zapotřebí potrestat za jejich zpupnost, což je historické poslání Slovanů, k němuž se mají začít neprodleně připravovat! A co říci výroku, podivně kontrastujícímu s celkovou noblesou Palackého jednání a vystupování, že mezi evropskými národy Maďaři vynikají v klení a Němci v nadávání...23 K prohlubující se Palackého averzi k Němcům je komplementární pozitivní posun v poměru k Rusku. Zde je nutné předeslat, že Palacký vždy rozlišoval mezi bratrským slovanským národem Rusů a ruským státem, který v roce 1848 považoval za největší hrozbu pro malé středoevropské národy. Ale právě v relaci k ruskému impériu nastala u Palackého v šedesátých a sedmdesátých letech rozhodná proměna. Byla způsobena jednak reformami cara Alexandra II., ale především negativním vývojem v česko-némeckých vztazích, z nichž vyplynula Palackému potřeba úžeji se přichýlit k mohutnému slovanskému „dubisku“, jakkoli nedemokratickému a všeobecně nevypočitatelnému. Tady si Palacký pomohl přesvědčením, že v souladu s duchem doby spěje i ruská monarchie ke svobodě. V doslovu k Radhoštu z roku 1873 však Palackého odkaz národu, pokud jde o vztah k Rusku, sklouzl do polohy, kterou těžko nazvat jinak než jakýmsi fantaskním poblouzením mysli. Český národ, jehož duch je prý s ruským duchem zcela identický, co se víry a náboženství týká (!), byl prohlášen Palackým nejen za spojence, ale dle potřeby za ruský předvoj v Evropě (I).24 Než taková situace případně nastane, bude dle přesvědčení Palackého panovat mezi Čechy a Rusy poměr platonické lásky. Do krajních poloh se vyvinuvší Palackého národnostní myšlení a cítění je v hlubokém rozporu s jeho setrvalým, byť s léty se vyhraňujícím sociálně politickým konzervatismem. Tento rozpor signalizuje, že Palacký v politickém ohledu nebyl jednolitou osobností. Na to, aby se takovou mohl stát, byl zřejmě až příliš vášnivě zaujat problémy svého národa, a to navíc v době, která se příliš prudce proměňovala. Závěr Jaroslav Goll napsal, že politický program Palackého lze vyjádřit slovy: plnost bytu národního. V překladu do dnešního jazyka bychom asi řekli, že Palacký usiloval o rozvoj kulturního, politického i vědeckého života Čechů tak, aby byli schopni měřit se s vyspělými evropskými etniky. Toto úsilí, vyvíjené v podmínkách ohrožování malého nestátního národa, bylo zajisté potřebné a úctyhodné, ale skrývalo také některá úskalí. Patrně nejzávažnějším jevem, který provázel české národní hnutí od počátku 19. století, byl sklon k adoraci a mytizaci národa. Tento proces byl vyvolán 202 [pageend204]obavami o osud národa, podporován romantickým ovzduším doby a Herdero- vou naukou o budoucí slovanské dominanci v Evropě. Jako takový měl zřejmě pro novodobou českou společnost, nacházející se v raném stadiu vývoje, některé pozitivní kulturotvorné prvky. Nicméně přesah tohoto procesu do politické sféry měl za důsledek její specifickou ideologizaci, spočívající v podřízení politického programu abstraktní kategorii „národ“. Takový stav neponechával politickému úsilí příliš prostoru pro věcný a uměřený postup. Názorová geneze Palackého je zřejmě nejnázornějším dokladem naznačeného vývoje. Zatímco před rokem 1848 kladl důraz zejména na všeobecné vzdělávání se národa jako základ jakéhokoliv dalšího rozvoje, po poražené revoluci pronikal do jeho vědecké i společenské činnosti stále výrazněji důraz na národní aspekt, vedoucí postupně až téměř ke zbožštění národa. Negativní konsekvence tohoto vývoje pro Palackého historickou i politickou práci byly vážné. Etický rozměr pravdy, Palackým tak často skloňované a glosované, byl u něj posléze deformován ve smyslu „pravdy“ české, resp. slovanské, tzn. takové, jež vyhovovala českým, resp. slovanským zájmům. Výše zmíněný Palackého vklad do diskuse o pravosti tzv. Rukopisů ukazuje, že v zajetí nacionální ideologie nemohl jako historik i jako politik neselhat v podstatném - ve schopnosti trvalé, důsledné a kritické reflexe měnící se historické skutečnosti. Z dílčích závěrů v textu vyplývá, že Palacký pouze v některých otázkách, zejména v sociální sféře a později také ve vztahu ke šlechtě zaujímal stanoviska, jež lze označit za konzervativní. V českém prostředí vyplněném dynamikou neustálého střetávání dvou etnik se nevytvářely dostatečné předpoklady pro základní konzervativní poznání, že každý existující stav je pravděpodobně přinejmenším tak dobrý jako stav, jenž by nastal po provedení teoreticky sebelépe promyšlené a připravené reformy. To je odvozeno z jednoduchého zjištění, že historickou zkušeností můžeme poznat minulost, a tedy porozumět přítomnosti, jež z ní vyrůstá, ale naprosto nic se nedozvíme o budoucnosti. Jakékoli řešení, které-odmítnuvši en bloc existující realitu-vychází z domněle rozpoznané cesty k lepší budoucnosti, je tudíž principiálně zpochybnitelné a krajné riskantní. Palacký byl nad jiné povolaným znalcem dějin, nicméně pod vlivem nacionalismu a revoluce dospěl již v roce 1848 k názoru, že Rakousko je zralé pro hlubokou všestrannou reformu, jejíž realizaci si však bylo těžko možné představit bez vážných vnitropolitických otřesů. Přitom na druhé straně zastával tezi, že stabilní a silný rakouský stát představuje pro malé středoevropské národy včetně českého doslova životné důležitý politický rámec. Rozpor je tu jen zdánlivý, neboť Palacký prosazoval principiální reformu rakouského státního ústrojí právě proto, aby je upevnil a posílil. O upřímnosti tehdejšího Palackého „rakušanství“ (v austroslavistickém hávu) nelze pochybovat. Otázkou, na niž však lze očekávat pouze hypotetickou odpověď, je, v jaké fázi rekonstrukce tehdejšího rakouského státního zřízení mohlo ještě docházet k jeho stabilizaci a odkdy by již nastávala etapa destrukce. Převedeme-li tuto otázku do teoretické roviny, ocitáme se před problémem, jak pohlížel Palacký, resp. staročeši na stát obecně. 203 [pageend205]Rozdíl mezi pohledem jejich a náhledem konzervativců je značný. Kdežto tito zpravidla považují stát za složitou instituci par excellence, o kterou je třeba pečovat a již je nutno hájit, pro staročechy nebyl stát prvořadým problémem. Považovali jej ve vztahu k národu jakožto pravému vyjádření přirozenosti a svobody za útvar spíše umělý a odvozený. Chtěli sice - v rámci Rakouska - obnovit český stát, avšak s jednoznačným důrazem na slově „český". Rakouský stát po roce 1848 pak viděli ne-li jako nepřítele, tedy alespoň jako brzdu národního vzmachu. Uváznuvše příliš hluboko v až chorobně citlivém národovectví, cítili se být tím, co přicházelo z Vídně, neustále uráženi a zraňováni. Česká společnost přitom, jak známo, se všeobecně rychle rozvíjela a dosáhla v onom proklínaném „žaláři národů" pozoruhodných výsledků. Česká státoprávní doktrína, zastávaná staročeskou stranou v čele s Palac- kým od šedesátých let, byla-jsouc postavena na historickém právu-zdánlivě konzervativní. Jednalo se však o specifický „historizující konzervatismus", nikoli o konzervatismus v politickém smyslu, který si je v každém okamžiku vědom nezastupitelné hodnoty existujících institucí, a v tom zejména státu jakožto instituce zabezpečující společnosti svrchovaně důležitou vládu zákona. Přitom pochopitelně nemůže jít o stát degenerující, který evidentně spěje k zániku. To ale rozhodně nebyl případ Rakouska 19. století. Historicky státoprávní konzervatismus Čechů, vůči Rakousku vázaný na dávno zaniklý středověký český stát, byl z tohoto hlediska ve svých důsledcích politicky státoborný. Rakouský stát takový, jaký byl, čeští státoprávníci odmítali, kladouce si pro změnu svého stanoviska dobově fakticky nerealizovatelné, úzce národně zaměřené podmínky. Existence velké a vyspělé německé menšiny v Čechách byla v tomto ohledu trvalým, i když nikoli neměnným limitujícím faktorem, jehož vnitropolitickou, a zvláště zahraničněpolitickou váhu staročeši nedocenili. Zúženým průzorem nacionalismu neuměli rozpoznat nebezpečí, jemuž vystavují český národ, jestliže oslabují základy Rakouska. Z české politiky se zejména po roce 1867 „smysl pro Rakousko" rychle vytrácel. Značný podíl na tom má Palacký, zvláště poté, co v pozitivním duchu přehodnotil svůj vztah k Rusku a zlomil hůl nad Němci. Staročechy můžeme považovat za pravé křídlo české politiky v 19. století. Zejména pak po roce 1874, kdy se nalevo od nich konstituovala strana mla- dočeská. Se vznikem dalších politických formací v Čechách se většinou posunuli dále napravo. Trpěli však tím, co by se dalo nazvat obecným průšvihem české pravice: oč více byli nacionalističtí, o to méně byli konzervativní. Aleš Valenta 204 [pageend206]POZNÁMKY: 1 „Dějiny národu českého v Čechách a v Moravé“ (5 dílů o 10 svazcích, zachycujících období od počátku českých dějin do roku 1526) začal Palacký psát německy proto, aby byly přístupné nejen české, tehdy vesměs bilingvní inteligenci, ale i Němcům (český překlad byl pořizován vzápětí). Tento postup byl českými vlastenci přijímán s rozpaky. Od roku 1848 byly „Dějiny“ vydávány v originále českém a překladu německém. 2 Středověký český stát, pro který se také užíval pojem země Koruny české, sestával z Českého království, Moravského markrabství a slezských knížectví. Každá země měla vlastní sněm a zemské zřízení (ústavu). Po Bílé hoře začali Habsburkové zemská a s nimi úzce spjatá stavovská práva všech tří zemí oklesťovat. Tento proces vyvrcholil ve druhé polovině 18. století, kdy tereziánské správní reformy rozrušily starý správní systém natolik, že česká státní individualita fakticky zanikla. Čechy, Morava a Slezsko se změnily v pouhé provincie jednotného rakouského státu. Od třicátých let 19. století se vědomí významu české ústavy pozvolna restituovalo na bázi šlechtického zemského patriotismu. Česká zemská, tj. v Čechách usedlá šlechta (stavové) obnovila aktivní postup na zemském sněmu, využívajíc k tomu především formálně trvající právo povolovat vybírání daní z Českého království. Část aristokracie, soustředěná kolem hrabat Josefa Matyáše a Lva Thunú a Bedřicha Deyma, se začala zhruba od roku 1842 úžeji politicky organizovat a stále rozhodněji prosazovala stavovská, potažmo zemská práva. Nechala se přitom inspirovat anglickou parlamentní praxí i přednáškami Palackého o českých sněmech po roce 1627. Její konflikt s rakouskou byrokracií se vyhrotil krátce před rokem 1848, kdy byla mimo jiné formulována tzv. Dedukce o právní nepřetržitosti ústavních práv a svobod stavů českých. 3 Adjektivum „ústavní“ se v této souvislosti váže pouze k Českému království, tj. k samotným Čechám bez Moravy, kdežto pojem „státoprávní“ se týká celého Českého státu, tedy Čech, Moravy a Slezska. 4 Obnovené zřízení zemské vydal roku 1627 pro Čechy, resp. roku 1628 pro Moravu Ferdinand II. jako základní zákon země. Stará zemská práva v něm nebyla formálně popřena, ale natolik okleštěná, že praktický politický význam českých a moravských stavů a stavovských institucí v následujícím období prudce klesl. 5 Moravští stavové na sněmu v Brně v dubnu 1848 vyhlásili, že Morava je „země od Čech neodvislá, přináležící k celitému svazku Rakouského mocnářství“. 6 Národní výbor vznikl v polovině dubna 1848 sloučením Svatováclavského výboru, tvořeného liberály a radikály, a tzv. guberniální komise, jejíž vznik inicioval zemský president Rudolf Stadion jako vládě loajální protiváhu Svatováclavského výboru. Jeho úkolem bylo především připravit český sněm. 7 Fr. Palacký, Manifest českého Národního výboru o žádoucím spojení zemí Moravské a Slezské s Korunou Českou, 6. 5. 1848. 8 Přirozeným právem se rozumělo ideální právo, např. národní, nezávislé na státu, náboženství či jakékoli jiné instituci či ideji. Bylo považováno za součást přirozené „výbavy“ každého člověka, zaručující mu základní práva. Historické (např. státní) právo vycházelo z právních aktů a svazků vzniklých v minulosti, jako byly např. zemské desky, mezistátní smlouvy apod., a ztělesněných v různých institucích. Kolísání mezi historickoprávním a přirozenoprávním pojetím charakterizovalo českou politiku až do roku 1918. Setkáváme se s ním u řady významných politiků, Masaryka nevyjímaje. Velmi výrazné se účelová kombinace přirozenoprávní a his- 205 [pageend207]torickoprávní argumentace uplatnila při vzniku Československé republiky v roce 1918, kdy integrita českých zemí, resp. včlenění Sudet do republiky bylo zdůvodňováno historickoprávně, kdežto připojení Slovenska k českým zemím mělo oporu v přirozeném právu. 9 Předlitavsko (jinak též Cislajtánie) zahrnovalo tyto části Rakouska: Halič, Bukovinu, Čechy, Moravu, Slezsko, všechny rakouské země a Dalmácii. 10 Maďarská deputace chtěla žádat vídeňský říšský sněm o zprostředkování v započatém boji Maďarů s kontrarevolučním vojskem chorvatského bána Jelačiče. 11 Např. v září 1848 byla vládou kladně vyřízena žádost o znovuozbrojení pražské Národní gardy a studentské legie Svornost. Úspěchem české politiky byl rovněž dekret o zavedení češtiny do gymnasií v českých částech Čech, přičemž pro některé předměty se čeština měla stát vyučovacím jazykem. 12 Je zajímavé, že návrh na národnostní rozdělení říše se v roce 1848 objevil i mezi českými Němci, kteří - u vědomí své hospodářské a kulturní vyspělosti - se tak pravděpodobně chtěli vyhnout předpokládaným národnostním sporům s Čechy. 13 Těchto nově utvořených zemských celků mělo být osm - země německorakouské, české, polské, jihoslovanské, ilyrské, italské, rumunské a maďarské. Palacký ovšem nebyl zcela důsledný, protože-alespoň podle vlastní interpretace-jedním dechem s návrhem na etnické rozdělení říše prohlásil, že českou kotlinu z praktických důvodů rozdělit nelze. Také zpochybnil autentičnost sněmovních protokolů, v nichž jsou zachyceny jeho výroky k tomuto tématu. 14 Názor o potřebě etnické federalizace říše Palacký zastával ještě koncem roku 1849 v článku zveřejněném v Havlíčkových Národních novinách pod názvem „O centralizaci a národní rovnoprávnosti v Rakousku“. Palacký v něm konstatoval, že národní rovnoprávnost se musí stát mravním základem rakouské říše. Dokud se národy pod tlakem centralizace budou obávat o svou existenci, nebude v Rakousku spokojenost a mír. Vysoký ministerský úředník Čechoněmec Alexander Helfert dokonce považoval za nutné sepsat v reakci na Palackého stať zvláštní brožuru, v níž z konzervativního hlediska vyvracel Palackého názory a obhajoval vládní politiku. 15 Fr. Palacký, Zpráva podaná Národnímu výboru dne 12. 5. 1848 o mém povolání do ministerstva, Národní noviny č. 33 a 34, rok 1848. 16 Srov. Fr. Palacký, Spisy drobné, s. 48. 17 Karel Havlíček napsal 5. června 1848 v Národních novinách zcela nepokrytě, že „Čechové přednost mají, poněvadž v Čechách jsme a většina Čechů". 18 Srov. Josef Pekař, Ottúv slovník naučný, heslo Fr. Palacký, rok 1902. 19 Srov. Milan Otáhal, K některým problémům české filosofie před březnem 1848, Sborník historický 37, 1990, s. 93-129. 20 Volební řád do českého sněmu, který měl 242 poslanců, podmiňoval volební právo placením určitého daňového cenzu. Kurie, tzn. zájmová stavovská zastoupení, měly mandáty rozděleny takto: kurie velkostatkářská - 70, kurie městských, obchodních a živnostenských komor-87, kurie venkovských obcí -79. Počet volených poslanců doplňovalo 6 tzv. virilistů, tj. poslanců z titulu své funkce - 4 duchovní hodnostáři a 2 rektoři vysokých škol. 21 Fr. Palacký dceři Marii 30. 9. 1861. In: Rodinné listy Fr. Palackého dceři Marii a zeti Fr. L. Riegrovi, 1930. 22 Fr. Palacký, O demokracii, Národ 8. 1. 1864. 23 Fr. Palacký, Doslov k Radhoštu, 1873, s. 302. 24 Fr. Palacký, tamtéž, s. 311. 206 [pageend208]LITERATURA VZÁJEMNĚ Kristián Suda Němé pochopení nutící ke křiku... I. Bachmannová Jsou dny, kdy si představuji, jak se d na horním konci Pražské uličky zastaví, nadechne se a na okamžik zavře oči: Měl tu smůlu, že kdykoli se tudy ze služby vracel, shledal nezvratnost svého rozhodnutí žít dál bez svědectví. Chvilku pak pozoroval svažující se uličku plnou rolet zrušených krámků a vrzavých vrat, s náhodně opřenými bicykly, jak teďkaždý někam spěchal. Mihotavý odraz okenních tabulek ho dráždil, a on potřeboval někoho aspoň pozdravit. Pokaždé, podobně jako kdysi při cestách cizími městy, připadal si zvláštním způsobem jaksi bez důkazu, protože jeho nepřítomnost by přece na celém obraze vůkol nic nezměnila; a horkem těkavý obzor hřebene s vykáceným hvozdem a nepatrným obdélníkem borového lesa, který dal na úbočí hned po převratu vysadit, v něm prohlubovaly blyštivou prázdnotu. Tak tam vždy chvilku stál, očekávaje, že ho třeba něco rozesměje, až se jednoho dne, v naději vlastní záchrany, rozhodl pro Šimona. Zbytek cesty došel už v rozmaru té představy: Simon odmítne v národní škole učebnici dějepisu a napíše novou s podtitulem Historie, dcera hlouposti, Šimon obhájí a vydá disertaci Utopie průměrnosti nebo Šimon co umělec před asambláží Život dědeěka se špetkou soli, anýzu a mrákot, sgn. 1984. Před schody do stavení si už vesele točil holí. Dotkl se vyhřáté litinové kliky se lví hlavičkou a jako vždy nejdříve k sobě dveře měkce přitiskl, aby je bez klapnutí a vrzání otevřel. Měl rád chladný vzduch z chodby, voňavý průvan dezinfekce, sádry a vosku, který z ordinace zavanul, i to, jak mu podpatek střevíce při prvním kroku na dlaždici lehce podklouzl, a on si na okamžik připadal, že sem přijíždí jen na návštěvu, ujistit se, že všechno, co v mládí prožil, si uchovává navzdory své místo, a dokonce i smysl. 207 [pageend209]Zadíval se na cedulku s ordinačními hodinami. Jejich počet musel už první měsíc lepenkou ubírat, až na poslední řádce přebývala nesmyslně sobota 9-13. Jistým druhým krokem se přenesl ze skutečnosti do svého světa. Měl štěstí. Tonička se na druhém konci zahrady skláněla nad záhonem, a tak mohl nenápadně proklouznout a zbavit se bezprostředních odpovědí na každodenní otázky. V předsíni stál na stolku připravený malý kalíšek se slivovicí a pod ním lístek se vzkazem - Nezapomeň! Odpoledne přijde pan děkan s bolestí. Jenomže se nenapil: v kuchyni u otevřených oken seděly slečny. Potichu, přivyklé nevšímavosti, čekaly na svou příležitost. „Jako bychom tady, pane doktore, nebyly,“ šveholily a klátily svým velikým klíčem od vrat, který ovšem používaly především ke klepání na okna svých sousedů. „Přijede vám vnouček, viďte?“ usmívaly se do vrásek v očekávání cizího překvapení. D přikývl, ale jen aby těm babám dal najevo, že o příjezdu Šimona věděl dřív. Jejich postavení v městečku bylo dáno jakýmsi kuriózním příbuzenstvím s prvním představitelem Kecala v Prodané nevěstě a vlastnictvím betlému, který je svou rozlohou nutil trávit většinu času mimo obydlí a přispívat tak k ustavičnému přelévání informací z jednoho konce městečka na druhý. D se zadíval na jejich kloboučky. Byl to jediný znak, kterým se na první pohled lišily. „A že pana Švancara...,“ naznačily záhadným gestem, „jste už slyšel?“ D zavrtěl nechápavě hlavou a s údivem zjistil, že jedna z nich sedí dokonce s nohama křížem. Kdyby neměly kloboučky na hlavě každá trochu jinde a s nestejně ušmudlanou krempou, vyhlížely by tu jako hommage symetrii ďábla. „O pana Švancara nemám strach,“ ušklíbl se d, „našeho pana Švancara volí lid.“ Sestry se do sebe krátce zahleděly. „Ale ne toho z radnice! Toho z vily! Garage, opravy, auto, moto, velo, pneu. Pro něj si přišli!“ D strnul, jako by se za ním zhoupla podlaha. „Špionáž?“ Ohlédl se, ale nikdo při něm nestál. Kloboučky s rozpaky přikývly. „Vila je zapečetěna a rodinu pana Švancara už ráno odstěhovali.“ D se rychle otočil ke schodišti a zavěsil ruku na zábradlí. Více než třicet let se na tomto místě díval na olejomalbu železničního mostu přes Rýn s věžemi kolínské katedrály v pozadí. A už tehdy, když se přijel co novopečený medik rodičům Toničky představit, připadalo mu, že postává na nějakém prazvláštním místě, odkud je vlastně vidět zrcadlovitě Vyšehrad nebo odkud je vidět vše podvojně, kde musí vždy chvíli váhat, a vlastní rozhodování ho přivádělo do jakoby neřešitelné situace, protože 208 [pageend210]každé rozhodnutí bylo pro něj v jistém okamžiku vynucené a on se s úšklebkem pozoroval, jak ho sám sobě předvádí, aby se mu hned vysmál. Jednou se o zmatku před obrazem dokonce svěřil svému kolegovi, ale setkal se s rozhodným nepochopením a identifikací - Vyšehrad je od železničního mostu ze smíchovské strany napravo, kolínská katedrála nalevo, z pankrácké strany obráceně. Vltava teče doleva, Rýn naopak doprava. Tak tam stál vždy sám, jak se to může přihodit jen člověku, pro kterého není podstatné žádné ano a ne, ani jakékoli byť nejmodernější srozumění se skutečností, ale kterého znevýhodňuje samotná úzkost rozhodování. „Je dobře se tam raději nepřibližovat,“ zaslechl ještě slečny, „jsou tam takoví páni. Zastřelili prý i psa!“ D si nebyl jist, zda kloboučky usazené tak rozdílně na jejich účesech nejsou jenom náhoda. Sestoupil z prvního schodu zpět, ale pak naráz vystoupal celé schodiště přes dva. Nahoře na verandě se zastavil a vydechl. Mezi zdmi se svažovaly ostrůvky zahrad: každá se svou jednotlivostí, se svou stříškou nad studnou, svým stolkem nebo včelínem. To uspořádání, ta podobnost a rozdílnost zároveň ho tajně dojímaly, takže pokaždé zapomněl na tu nekonečnou řadu dotazníkových skutečností a názorů, jimž celé dny srdnatě vzdoroval pedantským zkoumáním vrtáčků, pohledem do ústních dutin a laskavým pokynem vypláchněte si. Jak se zdi postaru klikatily a líbezně tiskly, bez nároku na jakoukoli pozornost, dostávalo se mu dobrozdání, že na jeho rozhodnutí o útěku z poúnorové Prahy se nepodílely jen strach a bezmoc, ale jakýsi poslední záchvat důvěry v elementární nároky života bytující v člověku ještě před snahou něco vyslovit. A s touto malátnou jistotou stiskl kliku skleněných dveří, k sobě od sebe, aby než ho Tonička objeví, se jako já-on ponořil na chvilku do ticha pokoje. V domnění, že na vnějších podobách svého života nebude raději už nic měnit, trval malicherně na jeho uspořádání od té doby, co se s Toničkou hned po první válce nastěhovali na Vinohradech do Anglické ulice. Usedl do křesla, obě dlaně vtiskl do staré kůže potahu a rozhlédl se po svém zbylém pořádku. V té chvíli si připadal obzvlášť komicky: jak v křesle otáčí hlavou, jak těká po psacím stole, knihovně a starých předmětech, jak přistihne své váhání ve směru staré philipsky, nemá-li si ji naladit na nějakou cizí stanici, až nakonec ke svému překvapení uvidí své tělo rázně povstat a vztáhnout ruku po odložené knize. Ale nikdy ji v polední pauze nečetl. Jen ji obracel v prstech, dotýkal se stránek, prohlížel si písmena; stačilo mu vědomí, že svět v tom špalíčku je uspořádaný, složený ze slov, nemající nic společného s tím věčným veřejným usilováním lidských hovorů a promluv, s oním dotěrným po- 209 [pageend211]šti kováním a obhroublostmi. Po celé dopoledne ho nově zavedené důvěrné způsoby a oslovování doháněly k zuřivosti, a on teď, dotýkaje se drsného ručního papíru obálky, pokaždé doufal, že tím dotykem opět nalezne za znaky slov nějaký smysl. Teprve když knihu odložil, napětí povolilo: takže si tváře schoval se smíchem do dlaní. Před očima se mu složila věta, které se mimoděk jen tak dotýkal. Zdálo se mu o úředníkovi, který byl zároveň i fagot. I Šimona to rozesmálo. Zakroužil po pokoji jako vrtulka a přejel mu stále ještě malou dlaní po tváři. Ten pohyb, ta náhlá dětská vroucnost i vzájemná blízkost na okamžik oba dojala, že se rozesmáli. Smáli se ryzím smíchem, jako by tělo i duše obou se lechtaly navzájem, až Šimon pro případ dodal: „Měl bych ti opatřit nějaké soukromé holicí prkno/' „Probůh," zděsil se J, „ale ať se o tom nikdo nedoví. V téhle gubernii je třeba všechno zdůvodnit!“ Oba byli spokojeni a po očku pohlédli na jídelní stůl ve výklenku. Tonička jim tam připravila všechny dobroty, ale převahu měla mísa aný- zových koláčků a dvě miniaturní slánky, nebo slámky? V každém případě dutinkou brčka viděl d Šimona na druhé straně už dospělého, jak ho po první zkoušce na universitě přesvědčuje, že se všechno do několika let změní. Měl k tomu všechny důvody a k největším patřilo jeho odhodlání. „Nebude to ani tyranie, ani lidovláda nebo utopický rozum, ale vývoj bude určován koevolučním napětím psychických a sociálních systémů, a teprve rovnoměrným působením obou vznikne autopoetické uspořádání přirozených lidských vztahů ovlivňujících míru našeho rozhodování,“ a Šimon rozjásaně vyfoukl svým brčkem obrovskou bublinu. „Bude to radost, která...“ D zaslechl zvonek. Vyšel na verandu a z rozčilených gest Toničky vyrozuměl, že dole čeká ohlášený pacient, a to přinejmenším s mitrou. Na věšáku našmátral po paměti klíče od ordinace: církev byla ostatně jediná instituce, oproti které našel sílu se demonstrativně a bez okolků vzepřít, když co mladíček v brněnském semináři přivázal při procesí na monstranci své jediné prošlapané střevíce, a byv ze semináře vyloučen, založil svůj věčný úděl poutníka mimo. Proto měl k církvi stále úctu. Od té doby rozpoznával blížící se manipulaci takřka s tělesnou předtuchou, takže se často cítil spíše jako svědek nežli jako účastník událostí. Ale čím více svědectví narůstala, čím více ho někdo chtěl okouzlovat lákavou budoucností, militantními senzacemi a všemi dalšími podobami páchání dobra té zlaté doby dvacátých let, tím více se v něm střádaly síly k nějaké další slavné vzpouře na monstranci, ke vzpouře proti vší té veřejné skutečnosti, v níž člověk bez pevných názorů a ustálené řádné identifikace takřka ztrácí šanci: viděl zklamané, jak se pro své názory 210 [pageend212]ozbroj ují, jak je prodávají, a nešťastníky, kteří jen s opačným zbarvením táhnou vítězně kavárnami, převraty, politickými stranami. Znovu se ozval zvonek. „Už jdu,“ zavolal pod schody a pozvedl sklenku se zlatavou hladinou slivovice, aby si aspoň přivoněl. „Nakonec se na tu monstranci budu muset pověsit sám,“ oznámil do kuchyně, ale s údivem shledal, že slečny tam nesedí. Jejich kloboučky ležely souměrně proti sobě na starém kuchyňském stole s vyrovnanými příbory po stranách. „Pane děkane!“ zavolal znovu, „pojďte přece dál!“ Dveře se otevřely a za nimi stál bledý hromotluk ve vytahaném fráčku. „Promiňte,“ tiskl si tvář kapesníkem, „nemohu to vydržet.“ „Za tři čtvrtě hodiny končí polední přestávka na zubním středisku. Mám tady ohlášeného...“ D se jako vždy při pohledu na únavou ztrápenou tvář zarazil. Kývl hlavou, natáhl se pro bílý plášť a šouravým krokem vyšel z domu jako ze sakristie: nejprve kradmý krok vlevo ven k zahradě, jako by si na něco neodkladného vzpomněl, pak mávnutí rukou, úkrok zpět a pomalu chodbou k bývalé soukromé ordinaci. Čekárnu překročil dlouhým krokem. Nikdy ji vlastně díky rušení soukromých praxí nevyužil. Dříve než si z Prahy všechno pěkně přestěhoval, zůstala mu jen povinnost objíždět po okolních školách a školkách okresu a dvakrát týdně služba v novém zubním středisku, založeném v jednom ze zrušených hostinců. A tak ordinace zvolna vlhla a sloužila po nocích, sobotách a nedělích sousedům a lidem z okolí, kteří se nikdy neodvážili přijít na středisko včas. D si však přesto nejdříve sedl za moderní americký stůl s vytaženou roletou a otevřel starou knihu pacientů. Do prázdné rubriky vypsal datum a zadíval se na návštěvu. „Jméno, prosím.“ „Švancar.“ D si najednou nebyl jist, zda se mu to všechno jen nezdá, nebo zda si Šimon nevymyslel třeba jeho. Přirazil pro jistotu hlučně pravou zásuvku a s pohledem do jakýchsi vyceněných modelů a protéz zahuhlal obvyklou soudobou otázku: „Zaměstnavatel?“ „Místní národní výbor.“ Švancarův utrápený pohled vzhlížel z hloubi jeho zkažených zubů. „Prosím, posaďte se.“ V ordinaci byla dvě křesla, napravo starší, nepoužívané, ale s jemným tmavým plyšem, nalevo křeslo s kůží krásně vyleštěnou od pacientů. D si obvykle všiml rozpaků lidí, ale Švancar nezaváhal a usadil se hned na správném místě. „Tak co vás trápí?“ zeptal se d už laskavě a rychle si pod kohoutkem umýval ruce. Švancar si vstrčil do úst ukazováček a něco přes něj zašišlal. D popojel 211 [pageend213]se stahovací lampou, přisunul si stoleček s nástroji a poodhrnul na něm roušku. „Otevřte ústa!“ Chrup svým stavem připomínal znovunalezenou část jakéhosi zařízení k řezání slámy. Docela dole poskakovaly Švancarovi dvě malé stejné mandličky a na místě, ke kterému se znovu natahoval Švancarův prst, trčel zbytek korunky s temnou propastí uvnitř. Spíše ze zvyku projel d zrcátkem kolem celého chrupu a jemně se dotkl na některých místech sondou skloviny. „Je to špatné?“ zajíkl se Švancar. „Bohužel,“ řekl d. odhrnul celou roušku a pečlivě si přerovnával všechny nástroje. Když se k pacientovi obrátil zpět, pocítil náhlou bezmoc a zrcátkem odrazil světlo lampy přímo do očí pacienta. „Co vám provedl váš jmenovec?“ Pacient sebou škubl. „Co měl provést?“ „Na to se ptám já vás, pane starosto,“ řekl Ja upravil mu opěrku hlavy. „Nejsem starosta, ale předseda! A o ničem nevím. Druhý den mě strašlivě bolí zub. Skoro nic nevnímám.“ D si pomalu otočil sondu v dlani a obráceným koncem poklepal na zbytek korunky. Z pacientova hrdla se ozvalo zaúpění a dlaně sevřely hrany křesla. „Měl jste přijít už dávno,“ vzdychl d nezúčastněně, „aspoň byste dnes jako předseda věděl, co se panu Švancarovi stalo.“ „Nemám tušení,“ opakoval pacient se zkroušeným výrazem, „a ani mě v tomhle stavu nezajímá, co dělá nějaký majitel garáží a píchlých duší.“ „Ale zajímat by vás to mělo,“ vyštěkl J, „už proto, že máte stejné jméno,“ a zatlačil mu prstem na alveol. „To bolí, že?“ zeptal se celkem zbytečně. „V lepším případě to bude doživotí.“ „Doktore, neblázněte!“ vzchopil se náhle předseda, „víte přece, že tohle všechno jde mimo mě. Co já s tím?“ D nadzvedl víčko dózy a pinzetou si připravil sušení. „V tom případě byste udělal nejlépe, kdybyste se do těch svých děr v zubech nastěhoval.“ „Vy mně nepomůžete?“ „Co mi zbývá než vám pomoci. Ta šestka musí ven. Ale na středisko budete muset stejně, máte to zkažené shora dolů.“ „Nemáte právo mě soudit!“ „A kdo vás soudí?“ „Vy. Činíte mě odpovědným za trest člověku, který spáchal zločin.“ „Tak nejen trest, ale už i zločin,“ ušklíbl se d unaveně. Na takovou přemíru dialogů s pacientem nebyl u zubařského křesla zvyklý. I ti nejudatnější se na tomto místě přizpůsobovali jeho gestům, náznakům a pohledům. S pažemi přitisknutými podle těla nebo se spletenými prsty na klíně očekávali všichni jen úlevu a slibovali si nové počátky. Rukou mu projela zlost. 212 [pageend214]„Nebude to bolet?“ otázal se předseda, ale spíš to byl rozkaz. „To vydržíte,“ prohlásil d rozhodně. „Jednak neokrádám stát, takže nemohu ve zrušené ordinaci mít pro vás stále připravenu injekci, jednak mě k tomu poměry ve vašich ústech zcela opravňují.“ V okénku do zahrady se najednou objevil Šimon. V černých šatech, ale už bez kravaty, tak, jak právě zadýchaně dorazil, dlouhým zpomaleným pohybem zahazoval červenou rouru s diplomem, jako kdysi on ke zděšení stařičkých rodičů odhodil svá studia filosofie a práv, aby se znovu bez podpory vrhl na medicínu. Stejným pohybem, stejné nepat- řičnosti, dlouho se na sebe dívali, tak, jak se budou snad navždy pamatovat, vědomi si svého mlčení i dvojznačnosti svého konání, až se d znenadání rozhodl a zatlačil prudce pacientovu hlavu do opěrek. „Pořádně otevřete ústa!“ přikázal a prsty si odtáhl koutek úst. Teprve teď dostal předseda znovu strach. Najednou se předklonil a d ucítil, jak se mu do konečků prstů zaryly řezáky. „Nechte otevřené,“ zareagoval d znechuceně a okénko se Šimonem zmizelo. „Nebude to nic komplikovaného,“ dodal hned klidně. Levým předloktím se opřel o pacientovo čelo a tlakem paže ho vsadil zpět do křesla. Rukávem mu tak zabránil ve výhledu, aby si v klidu mohl v dlani srovnat molárové kleště. „Ještě si vás jednou zrcátkem prohlédnu,“ řekl pro uklidnění, nadechl se a vzápětí vší silou zatlačil předloktím na čelo, uchopil do drážek kleští trosku zubu a pravou nohou vytlačil pacientova kolena napříč křeslem. Zaslechl, jak pacient úzkostně vyjekl, ale svíral ho pevně: několikrát stoličkou zaviklal a pak navyklým způsobem soustředil veškerou sílu k extrakci. Překvapený pacient odporoval pouze křeslu. „Tak pojď,“ spílal d stoličce a náhle, jist si svým vítězstvím, přerušil zadržený dech. V té chvíli uslyšel prasknutí, jako kdyby se odehrálo v jeho hlavě. D svíral v kleštích proti světlu stoličku s pouhým předním kořenem. Zoufalá pacientova tenze prudce povolila a ordinací se rozlehl chrčivý zvířecí výkřik. D chtěl popadnout extrakční páku a po přívalu první bolesti kořen rychle vypáčit. Jenže pacient šermoval rukama, držel ho za zápěstí a v šoku vrtěl hlavou ze strany na stranu. Navíc místo stolečku s nástroji měl teď d po ruce otevřenou jakousi almaru s cedulkou Pro případ. Byla to změť drátů, vůně kolomazi, tyče průbojníků a jednoho heveru. A z uličky se rozléhalo: „Přineste noty a tribunu s heslem! Ano, s heslem.“ D ztrácel čas a najednou se poprvé před zubařským křeslem bezradně rozhlédl. Až se do okna znovu naklonil Šimon a vykřikl s předstíranou starostlivostí: „Doběhnu na četnictvo pro posilu. Oni si s ním už poradí.“ Viděl, jak se Šimon směje a zároveň si ucpává uši, jak předseda hypnotizován ukládá své tělo zpět do křesla, jak se jeho ústní dutina pojednou zcela 213 [pageend215]bez kazu otvírá a on si klidně vybírá v almárce starý tupý důlčík a prasklou násadu od kladiva a pomalu přikládá nástroje k čisté ráně u kořenu, jak vzepře palec a opře ocel o čelist, uslyší hroutící se tkáň, a kořen ve směru pootáčející se dlaně z rány vyskočí, a on, jako číšník měnící polité prostírání, vymění pacientovi v ústech sušení. „Můžete si vypláchnout,“ řekne nakonec a o emailový trychtýř pli- vátka zazvoní úlomek zubu. Podá předsedovi dva prášky, vybídne ho, aby je hned zapil, a zbylou krabičku mu vloží do rukou. „Teď musíte zůstat v klidu a zítra přijdete na středisko!“ udílí d poslední nezbytné rady, ale to jsou již na improvizované tribuně před domem, kde je čeká slavné uvítání. Všichni planou nadšením. Slečny rozvinuly dlouhý transparent s nápisem MY, nějaký čtverák leje sedlákům vodu do komínů, škola dostala volno. Předseda obdrží párek zlatých holin, jejichž sloupec vzduchu při na- zouvání vydá tvrdě a nesmlouvavě své hluboké BP „Trpěl jsem za vás!“ zvolá předseda. „Odmítl mi dát injekci,“ a ukazuje rozhořčenému lidu svůj bělostný chrup a krvácející ránu. „Pomstil jsem vás,“ oznámí d zástupům a oba si potřesou pro hlouček fotografů rukama. Za vytrvalého a nadšeného zvonění bicyklů poté obě strany nasednou do přistavených vozidel. Předseda do černé sanitky tažené symbolicky párem volků, d je usazen na žebřiňák, o jehož tažné síle není zmínky, a jen d ví, že je nucen uvést ho do chodu šlapací vrtačkou. Kolona stoupá zvolna vzhůru, ulicí nově přejmenovanou na Stalinova, oba kynou lidu i sobě. Zvoní jim řezník, hospodský, sedláci, zvoní jim čepičář. 1 věčně se usmívajícímu panu lékárníkovi vrazili do ruky kolo. V polovině kopce stáhne d mezi špruslemi žebřiňáku do půlky okénko a zvolá na předsedu: „Nechali jste zavřít pana Švancara, protože potřebujete nepřátele k důkazu své moci!“ Předseda se usměje, v klopě fráčku má dvě stejné slzičky Panny Marie ne nepodobné svým symetrickým mandlím, a hlava se mu klátí do vážného klopotu paz- nehtů. Na horním okraji se před koly žebřiňáku objeví propast. Po pravdě je to světlík v nemocnici, na jehož dně se blyští skleněná střecha. „O tom se nikdo nedoví,“ zašeptá d v rozhodnutí pádu, ale před jeho dlouhým koncem se na kozlíku objeví pan děkan, trhne voji, štrejchne pavúzou o kašnu, slečny vypísknou a vůz opatrně vjíždí do opuštěné chodby fary. Ale ani tam nemají stání. Pěkně in silentio vypřáhnou (?) a děkan s potutelným úsměvem navrhuje terapii, totiž zakopávání. „Musí vás popohánět smích,“ klouže vesele po dlaždicích a pochechtává se. „Uvidíte úžasné věci,“ přičemž si pro názornost šibalsky nadzvedne sutanu a rozběhne se do schodů. A už v polovině zakopává, naráží si pořádně nos a nadšeně válí sudy zpět. 214 [pageend216]„Teď vy,“ výská a d se musí rozběhnout, skutečně je to smích, který ho pohání vzhůru, a na předposledním schodu konečně škobrtne. „Výborně,“ hýká radostí děkan, zatímco d se sbírá pod krucifixem z gypsu ve výklenku schodiště. „To jest čisté, to jest čisté, Pane Jezu Kristel A nyčko společně,“ domáhá se svého děkan a pomáhá zkoprnělému d na nohy. „Trochu vám z nosu kape červená, ale pochopil jste to skvěle. Základem je smích a chechtot. To ostatní už přijde samo. Rideo, ergo sum. Představa soudobých laiků, že nejdřív nějaký moula řekne vtip či nějakou obscénnost a všichni se z toho popadnou za těřichy, je veskrze falešná. Na počátku byl smích jako projev energie a způsobu existování naší tělesnosti, a teprve pak se může případně dostavit gesto nebo i slovo. Ale to už je jen důkaz něčeho minulého. Hlavu vzhůru, doktore, máte talent!“ D popotáhne do zkrvaveného kapesníku, ale děkan ho už pevně svírá za ruku. „Vpřed,“ zavelí a oba peláší s chechtotem po vydrhnutých schodech, na posledním svorně a virtuózně škobrtnou, a vrženi neznámou silou, v pádu rozrazí dveře do kuchyně. „Ecce - přicházíme, přeskakujeme, vznášíme se!“ křičí děkan. Kyprá kuchařka leknutím vyhodí z trouby slovutný pekáč, vzrušeně piští a tleská, neb k žití má z radosti hojnost. „Nemohu mluvit pro slzu a smích,“ huhlá děkan a v letu shrábne do mošny holoubě, potažmo dvě. A už jsou v troubě! Huh, huh, huh černou dírou za pekelcem, z tance do tance, průvan vznáší zmatek, nesoulad vrže, - tanec je kolečko, kterého kolečka centrum je černý rarášek, úpí děkan a všechna vrata se otvírají, ne k sobě od sebe, ale rovnou a zpříma, rolety s rachotem obnaží nastřádané soukromí, poděšení spáči pobíhají v úřednických lajntuších se suplikami a jakousi matérií, a jak poskakují, tak tancují, - než tento tanec jest tanec světa, drží se za hlavu děkan, vždyť i ta slečinka místo lelkování v apatyce smolí podání o výstřednosti spalovacích motorů, ouha, ouha, hospodský se usmívá, víská ji ve vlasech a šeptá - kdo se tě prosil o tak krásné udání, - neb když nemohla jablka zapověděného ze země dosáhnouti, začala soběposkakovali a tak dlouho tancovati, až k tomu jablku vyskočila, a v oficíně! zasedá zabíjačkový výbor, udivený švagr řezníka přednáší na téma Nástroji nebo pěstí, učedníci křičí - von mi propích duši, tys mi propích duši, kde má Pán Bůh kostel, tam má čert kapličku, heká děkan, item poštmistr, domákl se nějaké restrikce a už prchá utěšit se k šafářce, - ten, ta, ty, on, tak to potom přichází tentation, z pokoušení hřích, z hříchu dáibelský tanec, běduje děkan a k tomu ana- kolut dávno mu vyhládlo, holoubek zaskočí, děkan se zakucká, drcne v letu o parapet, strhne záclonu, záclona garnýž, a je tu další nesoulad, další zmatení mysli, garnýž padá, jen se rozhodnout na koho, a už má čepičáře, kterého ve znárodněné kavárně místního hostince obehráli falešnými kšilty, - posily, posily! křičí čepičář, čímž zjistí, že je také dávno 215 [pageend217]v uniformě posil, náměstí je znenadání plné posil, posila na posile a každá s vlastní boulí nebo píchlou duší, všude to syěí, jak ucházejí, a kdekdo volá kdo za to může, kdo je vinen?, já to nebyl!, dušují se cukráři na jednom konci náměstí, - to asi holiči, a všichni holiči úpí - né, né, my ne, to přece švagři!, na šibenici se švagry! zařvou jednotně posily a švagři blednou, až je zachrání inkognito, které je sice pro pověšení, ale klidně, bez emocí a jen po přeslici, zkrátka masakr, kdo by se nepřidal, když není úniku, ani kde zdřímnout, když slečny koupající se (kdovíproč) nahé v kašně piští - to jsou oni, špióni!, ech, putany, šermuje rukama pan děkan, - jen tančí a cvakají kostlivinou, ale slečnám nic nevadí, škopíčky vyhazují do vzduchu vodu na poručený déšť, není kam se vrtnout, kam se zbědovat, ach proč tak brzo do kola věčnosti, v našem posledním kolečku nebyla přece žádná ín rota venustas, krása a radost, až konečně popatří oba padlou věž, šup tam, špatně se to naležato zakopává, ale přece jen, z posledních sil nenápadně doškobrtají, potichu, potichoučku, pst, pst, mlčte, mlčte, na faru, nebo jak praví pan děkan, abychom nevzbuzovali, aniž procitnouti dali milému\ A tak s rozedranými škrpály, leč s úlevou po smíchu stojí bosky na chladivých dlaždicích síně, chodí pomalu, mluví pomalu, aby nevzbuzovali. Pan děkan má sice ještě řadu nápadů na záchranu, z kuchařky je šenkýřka, ale to vše je pouze z únavy a bez platnosti. Amen, Amen, Amen! D spočívá na stole, hlavu podepřenou knihou. I to ještě viděl: že na konci celého toho bludiště má otlačené čelo a že slyší hebký cinkot příboru. „Musíš aspoň něco pojíst,“ řekla Tonička s omluvou a usmála se. Skláněla se rychlými pohyby nad stolem, talíř, chléb, sůl, zákusek, dokonce i vázičku s květinou posunula na jiné místo, dávajíc úsporností každého gesta najevo nevhodnost svého naléhání i omluvu za něj. D konečně vstal a poděkoval. Rozdíl byl vlastně jen v tom, že Toničku celý tenhle čas nečas ustrojoval do stále větší pokory, chvějivěji sevřených rtů, chvatných pochůzek na nákup a ranních dlouze upřených pohledů z verandy na zahradu. „Jsi hodná,“ řekl, ale byl to jen povzdech. Snědl vajíčka, napil se kávy, zakuckal se moučníkem, přejel dlaní po vystouplých hranách nažehleného damaškového ubrusu. „Odpoledne ti přijde na středisko pan děkan,“ připomněla mu Tonička vzkaz a rovnala na podnos prázdné nádobí. „Chci mu už konečně nasadit ten můstek.“ „Ale nepůjdete potom na faru,“ zaprosila Tonička, složila ubrus a pěkně si ho na bříšku uhladila. „Čeho se bojíš, prosím tě,“ usmál se d překvapeně. „Vždyť to je poslední místo, kde člověk najde s druhým něco k smíchu.“ Tomu nerozuměla. Měla pořád za to, že tam asi potají různě popo- sedávají, srkají mešní víno a přou se, jak se na ateistu s knězem sluší. Pod okny zatroubilo chrčivě auto a zvířený prach se vznesl až nahoru. 216 [pageend218]„A přijede Šimon,“ bránila svou prosbu. „Prázdniny začínají až zítra, Toničko.“ „Ale Šimon si určitě vynutí, že přijedou dnes. Víš, jak se těší!“ „Tak ho pro mě na faru pošli. Cestou zpět si budeme prozrazovat tajemství.“ Políbil ji na čelo. „A děkuji.“ „Za co?“ „Žes mě vzbudila. Určitě bych se ve snu rozhodl, že nespím, a pan děkan by se nedočkal.“ Zavřel za Toničkou skleněné dveře, prošel po houpavých prknech verandy. „A vezmu si klobouk,“ řekl obrazu na schodišti a spokojeně si usadil na hlavě starý panama. „Protože Vyšehrad!“ zachechtal se a se zavřenýma očima sebčhl dolů. Na posledním schodě nepatrně klopýtl, takže před vyděšenými slečnami učinil něco na způsob pukrle. „Dobré odpoledne,“ usmívaly se opět do vrásek. D se zatvářil jako šelma, které nezbývá, než před zraky návštěvníků proklouznout z pavilónu do klece. „Vyřiďte, prosím, manželce, ať nezapomene otevřít v ordinaci okna. Jak se tam nedělá, je tam stále větší vlhko,“ zazubil se na ně. Složil lístek se vzkazem a náhle do sebe rychle přelil obsah připravené sklínky. Ulice byla stále prázdná poledním sluncem. Jen kdesi v dolní části zaplakalo probuzené dítě. Na jednu ze stažených rolet krámků někdo mezitím přilepil plakát varující před americkým broukem. D stoupal pomalu k náměstí - krok, krok, hůl, krok. Nejdříve se mu zjevila věž s ochozem, o kousek dál s hodinami a vysokou střechou sýpky, ještě dál s korunou lípy a s horními okny fary. To přibližování, ta iluze dálky a prostoru, a zároveň podobnost s dětsky vzdáleným důkazem o podobě Země ho pokaždé smiřovala s jeho nesnázemi, jež mu všechno to vezdejší vůkol nabízelo. Na horním okraji uličky se nejdříve ohlédl ke svému lesíku. Jestli mi ho nevezmou, přepíšu ho letos už na Šimona, rozhodl se. Chtěl vykročit, ale pod lípou u věže kostela ho zarazil černý tatraplán s nezvykle monotónním bubláním nastartovaného motoru. Opřel se o hůl. Ze dveří fary vyváděli dva muži pana děkana tisknoucího si kapesník k nosu. Slyšel jeho kroky na písku, bouchnutí dveří, a pak už jen prudce zvířený prach vozovky. D zavřel oči. Hleděl do prázdného světlíku, který se pod ním otevřel. Skleněná stříška se blyštila. Ucítil, jak ho Šimon vší silou dítěte svírá za ruku, spatřil svůj klobouk plachtící střemhlav do té hloubky a náhlou bezmoc jakéhokoli rozhodování o pohybech těla. A představuji si, jak se Šimon s nataženýma rukama zapře patami do země, jak se d nakonec usměje a všichni tři (Š, d a já - od sebe k sobě) se před tou prázdnotou vzájemně zadržíme. 217 [pageend219]TEREZA BRDECKOVA Staří známí Noc. Odešel host. Své věci a květiny zdržím na věčnost. Děravá paměť Vysoko nad lesem oči se rozbřesknou. Kdo mě to budí? Výlet Z očí dítek démon hledí rodiče civí štěstím bledí Szentendre Kraj sladce tlumený srpnem. Žírná krev blyští zjevená snem 218 [pageend220]Okno v noci Ze tmy ruka zírá plná listí. Spár větve bez kořenů. Venkovská silnice Okamžik leknutí: V chladném slunci mlčky jablka zrají (Poezii vybírá M. A.) 219 [pageend221]Od 1. dubna 1992 vychází deník PROSTOR noviny, bez kterých se neobejdete [pageend222]BIBLIOGRAFICKÝ PŘEHLED REVUE PROSTOR 1990-1991 (čísla 11 až 18) Jmenný bibliografický přehled podle rubrik Úvodník Kroutvor, Josef: Četba a psaní Prostor 15, březen 1991, s. 3-4 Kučera, Vladimír: Čas neoblíbených Prostor 16, červen 1991, s. 3-4 L., A.: Metronom naší politiky Prostor 17, září 1991, s. 3-4 Lederer, Aleš: Generace bez názoru? Prostor 18, prosinec 1991, s. 3-4 red.: 1968 Prostor 11, únor 1990, s. 3-5 red.: Dosti strachu Prostor 12, červen 1990, s. 3-4 red.: Rozhraní Prostor 14, prosinec 1990, s. 3-4 S., R.: Odpolitizovat „poliš“ Prostor 13, září 1990, s. 3-4 Poznámky Antonín, Luboš: Kam kráčíš, muzeum? (o muzejnictví) Prostor 14, prosinec 1990, s. 17-19 Arnautová, Malta: Přestaňme zavírat oči (k česko-slovenskému problému) Prostor 16, červen 1991, s. 9-10 Drápala, Milan: Návrat do Evropy: snění, nebo realita? Prostor 12, červen 1990, s. 14-16 Drápala, Milan: Protest, nebo vydírání? (o hladovce) Prostor 14, prosinec 1990, s. 16-17 221 [pageend223]Drápala, Milan: Realismus naruby (Nad Manifestem českého realismu Petra Pitharta) Prostor 17, září 1991, s. 5-10 Drápala, Milan: Přízraky české politiky (k česko-slovenskému problému) Prostor 18, prosinec 1991, s. 5-8 Havelka, Miloš: Václav Klaus „za zrcadlem64 (o politické svévoli při vymezování konzervatismu) Prostor 15, březen 1991, s. 7-12 Hromádková, Alena: Charta 77: první krok k právnímu státu Prostor 15, březen 1991, s. 28-32 Hromádková, Alena: Povinnost hájit demokracii (k hladovce M. Marečka) Prostor 18, prosinec 1991, s. 8-10 Hromádková, Alena: Nejprve spravedlnost a právo... (o první Mezinárodní konferenci o zločinech komunismu) Prostor 18, prosinec 1991, s. 16-18 Kučera, Vladimír: Disidentská křižovatka (k dilematu morálně zasloužilí versus odborníci) Prostor 13, září 1990, s. 10-12 Kučera, Vladimír: Lid a intelektuálové je málo (k česko-slovenskému problému) Prostor 14, prosinec 1990, s. 12-14 Kučera, Vladimír: Přerušený vývoj české levice Prostor 15, březen 1991, s. 21-25 Kučera, Vladimír: Československá Science Fiction Republika (zhodnocení vývoje vnitřní politiky od listopadu 1989) Prostor 17, září 1991, s. 17-22 Kučera, Vladimír: Něco málo antisemitismu (o antisemitismu ve střední a východní Evropě) Prostor 18, prosinec 1991, s. 10-14 Kultová, Barbora A.: Petr Fleischmann - hledání české identity Prostor 12, červen 1990, s. 18-19 Kultová, Barbora A.: Chtějí restaurátoři zastavit čas? (o restaurátorství) Prostor 16, červen 1991, s. 17-19 L., A.: Tank znovu růžový! (k nabarvení tanku-památníku poslanci Federálního shromáždění) Prostor 16, červen 1991, s. 20 Moïsi, Dominique; Rupnik, Jacques: Vytvořit životaschopnou východní Evropu je problémem Západu Prostor 16, červen 1991, s. 14-16 Palouš, Radim: Univerzita po totalitě Prostor 13, září 1990, s. 9-10 222 [pageend224]Pithart, Petr: ... a ještě jednou k odsunu (z knihy Petr Pithart, Osmašedesátý, 1977) Prostor 11, únor 1990, s. 18-19 Pokorný, Jindřich: Bez hrdinů? (k poměru veřejnosti k našim mrtvým hrdinům) Prostor 18, prosinec 1991, s. 14-16 Pokorný, Martin: Lidovláda po 17. listopadu 1989 (ke kampani za zvolení V. Havla presidentem) Prostor 11, únor 1990, s. 12-15 Pokorný, Martin: Jedno pojetí politiky (k politice presidenta V. Havla) Prostor 12, červen 1990, s. 11-14 Pokorný, Martin: Tiso dnes Prostor 13, září 1990, s. 5-9 Pokorný, Martin: Potřeba politické vědy Prostor 13, září 1990, s. 14-16 Pokorný, Martin: My a nová politická elita (podle článku Timothy Gar- tona Ashe Po potopě, my) Prostor 15, břczen 1991, s. 25-28 Pokorný, Martin: „Dějinný optimismus64 a „humanismus44 versus vojenské ctnosti a porozumění smrti (k nebezpečnosti „humanismu“ v československé politice) Prostor 16, červen 1991, s. 10-14 Rupnik, Jacques; Moïsi, Dominique: Vytvořit životaschopnou východní Evropu je problémem Západu Prostor 16, červen 1991, s. 14-16 S., J.: První měsíc něžné revoluce Prostor 11, únor 1990, s. 9-12 S., R.: Strach (o totalitním systému) Prostor 12, červen 1990, s. 20-21 Sirotek, Jiří: Vyňatá slova (k „odvážným“ názorům režimního básníka K. Sýse) Prostor 11, únor 1990, s. 19-22 Sirotek, Jiří: Taizé v Praze (imprese) Prostor 15, břczen 1991, s. 32-33 Sirotek, Jiří: Růžová aféra (k nabarvení tanku-památníku) Prostor 16, červen 1991, s. 16-17 Sirotek, Jiří: Boj o minulost (k vyrovnávání se s nedávnou minulostí) Prostor 17, září 1991, s. 15-17 Sirotek, Jiří: Tlustá čára (k vyrovnávání se s nedávnou minulostí) Prostor 17, září 1991, s. 25-26 Starý, Rudolf: Pocit doby (k specifice střední Evropy) Prostor 12, červen 1990, s. 19-20 223 [pageend225]Starý, Rudolf: Revolucí k restauraci (reflexe - k specifice nynějších revolucí ve střední a východní Evropě) Prostor 12, červen 1990, s. 21-22 Starý, Rudolf: Moc a násilí (reflexe - k sametovosti revoluce roku 1989) Prostor 12, červen 1990, s. 22-23 Starý, Rudolf: Co uchovat? (reflexe - k situaci po pádu komunismu) Prostor 12, červen 1990, s. 23 Starý, Rudolf: Krize = nebezpečí + šance (reflexe - o krizi jako integrální součásti života) Prostor 12, červen 1990, s. 23-25 Starý, Rudolf: Ošidnost návratů (reflexe - k návratu do Evropy) Prostor 12, červen 1990, s. 25-26 Starý, Rudolf: Kam s národem? (o nacionalismu) Prostor 13, září 1990, s. 12-14 Starý, Rudolf: Budeme budovat kapitalismus? (o neochotě k individuální odpovědnosti) Prostor 15, březen 1991, s. 5-7 Starý, Rudolf: Spor o spojovací čárku aneb Blíženec versus Vodnář. Astrologická hříčka (k česko-slovcnskému problému) Prostor 15, březen 1991, s. 33-38 Štencl, Richard: Problémy s omluvou (k otázce sudetských Němců) Prostor 11, únor 1990, s. 15-17 Štencl, Richard: O jedné kandidatuře (k postavě presidenta V. Havla) Prostor 12, červen 1990, s. 7-11 Štencl, Richard: Co se vlastně stalo (reflexe listopadových událostí roku 1989) Prostor 14, prosinec 1990, s. 5-11 Štencl, Richard: Kdo porozumí Čechům? (k česko-slovenskému problému) Prostor 15, březen 1991, s. 12-16 Štencl, Richard: Causa Pithart (k postavě českého premiéra P. Pitharta) Prostor 16, červen 1991, s. 5-8 Štencl, Richard: Komunismus a komunisté - kam s nimi? (k současnému antikomunismu) Prostor 17, září 1991, s. 10-15 Štěchová, Gabriela: Přechod k demokracii a radikální ekonomická reforma Prostor 17, září 1991, s. 22-25 Tauber, Jan: Občanské fórum - krize se prohlubuje Prostor 15, březen 1991, s. 18-21 Vávra, Jan: Nový sen o jednotě? (k otázce politického spektra po revoluci) Prostor 11, únor 1990, s. 7-9 Vávra, Jan: Tiše poslouchejte... (k nebezpečí autokracie, vyjevivším se při sporu o ministra vnitra R. Sachra) Prostor 12, červen 1990, s. 5-7 224 [pageend226]Vávra, Jan: Konec sametových revolucionářů (k účasti umělců a intelektuálů v československé politice) Prostor 12, červen 1990, s. 16-18 Vávra, Jan: Česko-slovenská politika: Totální ústup? Prostor 14, prosinec 1990, s. 14-16 Vávra, Jan: Stojí dědicové Občanského fóra na rozumných základech? (k volbě V. Klause předsedou Občanského fóra) Prostor 15, březen 1991, s. 16-18 Diskuse Rok 1968 - Ladislav Hejdánek; Vladimír Kadlec; Jiří Kantůrek; Radim Palouš; Jiří Rumi; Jan Stern; Jan Štern ml.; Aleš Lederer; Jan Vávra Prostor 11, únor 1990, s. 23-68 Intelektuálové a moc - Václav Bělohradský; Ladislav Hejdánek; Pavel Kouba; Miroslav Petříček; Zdeněk Pinč; Milan Hanuš; Aleš Lederer; Rudolf Starý Prostor 16, červen 1991, s. 21-42 My 91- Lenka Procházková; Stanislava Přádná; Ivan Hoffman; Jiří Cies- lar; Rudolf Starý; Aleš Lederer; Milan Hanuš Prostor 18, prosinec 1991, s. 19-41 Stati a úvahy Bratinka, Pavel: Je právo podnikat lidským právem? Prostor 12, červen 1990, s. 41-47 Bratršovská, Zdena; Hrdlička, František: Jakub fatalista a jeho pán po 250 letech čili O knihách a lidech za totality a po ní Prostor 18, prosinec 1991, s. 55-62 Dit z, Gerhard W.: Protestantská etika a tržní hospodářství (z časopisu Kyklos, 4/1980) Prostor 12, červen 1990, s. 49-65 Ellul, Jacques: Politické náboženství (z knihy Jacques Ellul, Les nouveaux possédés) Prostor 14, prosinec 1990, s. 53-63 Fleischmann, Petr: Věčné Pražské jaro George Sandové Prostor 15, březen 1991, s. 71-79 Flusser, Vilém: „Záplavy“ (esej) Prostor 17, září 1991, s. 93-94 Flusser, Vilém: Postdějinné elity. Kritika moci (esej) Prostor 18, prosinec 1991, s. 83-87 225 [pageend227]Greeneová, Liz: O horoskopu Sovětského Ruska (z knihy Liz Greeneová, Jenseits von Saturn, Hugendubel 1985) Prostor 13, září 1990, s. 75-84 Hanuš, Milan: O poetičnosti (Nad jednou stránkou Sedmera zastavení Bedřicha Fučíka) Prostor 12, červen 1990, s. 85-89 Hanuš, Milan: Sirotek, Jiří: Generace pokoušená (Pokus o dialog k tématu „generace64 mezi Jiřím Sirotkem a Milanem Hanušem) Prostor 13, září 1990, s. 41-62 Hayek von, Friedrich August: Náš otrávený jazyk (z knihy F. A. von Hayek, The Fatal Conceit. The Errors of Socialism, The University of Chicago Press, 1989) Prostor 17, září 1991, s. 45-54 Heffernanová, Jana: Strom poznání dobrého a zlého aneb Sny pro amatéry Prostor 17, září 1991, s. 55-66 Hrdlička, František: Bratršovská, Zdena: Jakub fatalista a jeho pán po 250 letech čili O knihách a lidech za totality a po ní Prostor 18, prosinec 1991, s. 55-62 Johnson, Paul: První despotické utopie (z knihy Paul Johnson, Historie moderního světa, Londýn 1984) Prostor 11, únor 1990, s. 81-95 Klusoň, Václav: Proč privatizovat? Prostor 14, prosinec 1990, s. 73-77 Kr out vor, Josef: Pražské průchody, pasáže, korsa a pěší zóna Prostor 12, červen 1990, s. 73-77 Kroutvor, Josef: Pražské kavárny, kavárničky, cukrárny a bistra Prostor 13, září 1990, s. 69-74 Kroutvor, Josef: Psaní a četba (poznámky z minulých let) Prostor 15, březen 1991, s. 63-70 Kroutvor, Josef: Pražský chodec 1991 Prostor 16, červen 1991, s. 69-71 Kroutvor, Josef: Supové Prostor 18, prosinec 1991, s. 63-72 Lederer, Aleš: Proměna střední Evropy? Prostor 13, září 1990, s. 33-39 Lederer, Aleš; Štern, Jan: Generace zpožděná (Dialog na téma „generace“ mezi Alešem Ledererem a Janem Šternem) Prostor 14, prosinec 1990, s. 79-97 Neubauer, Zdeněk: Mythus (přednáška odeznělá na půdě Křesťanské akademie Praha v rámci cyklu Člověk a náboženství) Prostor 15, březen 1991, s. 39-56 Orban, Peter: Aids - aides - Hádés (podle knihy Peter Orban, Pluto, Rowohlt 1989) Prostor 17, září 1991, s. 67-79 226 [pageend228]Pavlik, Jaroslav Vincenc: Boris Godunov a Michail Gorbačov (Vybraná témata) Prostor 14, prosinec 1990, s. 39-52 Paz, Octavio: Poezie, mýtus, revoluce Prostor 15, březen 1991, s. 57-62 Peroutka, Ferdinand: Lenin Prostor 12, červen 1990, s. 67-72 Pokorný, Martin: Je vláda většiny demokracií? Prostor 14, prosinec 1990, s. 65-71 Přádná, Stanislava: Zpráva o sobě (Generační výpověd) Prostor 18, prosinec 1991, s. 43-53 S., R.: Na současné téma (rozhovor s doc. Karlem Krejzou, CSc., z Ústavu pro astrosofii a společenský výzkum v Praze) Prostor 11, únor 1990, s. 69-79 S., R.: Na současné téma II. (pokračování rozhovoru s doc. Karlem Krejzou, CSc., z Ústavu pro astrosofii a společenský výzkum v Praze) Prostor 12, červen 1990, s. 27-40 S., R.: Na současné téma Ill. (pokračování rozhovoru s doc. Karlem Krejzou, CSc., z Ústavu pro astrosofii a společenský výzkum v Praze) Prostor 13, září 1990, s. 17-31 S., R.: Na současné téma IV. (pokračování rozhovoru s doc. Karlem Krejzou, CSc., z Ústavu pro astrosofii a společenský výzkum v Praze) Prostor 14, prosinec 1990, s. 21-38 S., R.: Na současné téma V. (pokračování rozhovoru s doc. Karlem Krejzou, CSc., z Ústavu pro astrosofii a společenský výzkum v Praze) Prostor 15, březen 1991, s. 81-94 S., R.: Na současné téma VI. (pokračování rozhovoru s doc. Karlem Krejzou, CSc., z Ústavu pro astrosofii a společenský výzkum v Praze) Prostor 16, červen 1991, s. 73-87 S., R.: Na současné téma VII. (pokračování rozhovoru s doc. Karlem Krejzou, CSc., z Ústavu pro astrosofii a společenský výzkum v Praze) Prostor 17, září 1991, s. 81-92 Sirotek, Jiří: Ladislav Klíma - bohočlověk? Prostor 12, červen 1990, s. 79-83 Sirotek, Jiří; Hanuš, Milan: Generace pokoušená (Pokus o dialog k tématu „generace“ mezi Jiřím Sirotkem a Milanem Hanušem) Prostor 13, září 1990, s. 41-62 Soros, George: Zhroucení sovětského systému (Ukázka z knihy George Soros, Směnka na demokracii. Vzestup a pád sovětského systému) Prostor 17, září 1991, s. 39-44 Starý, Rudolf: Úhel zaujatosti (Esejistické črty) Prostor 18, prosinec 1991, s. 73-81 Špingl, Ivan: Máme hladovýho psa Prostor 13, září 1990, s. 63-68 227 [pageend229]Štern, Jan; Lederer, Aleš: Generace zpožděná (Dialog na téma „generace“ mezi Alešem Ledererem a Janem Šternem) Prostor 14, prosinec 1990, s. 79-97 Taine, Hyppolite: Konec revoluce (z knihy Hyppolite Taine, Konec revoluce, Praha 1910) Prostor 16, červen 1991, s. 43-67 Tucker, A viezer: Heideggeriánství Václava Havla (Aviezer Tucker, Havel’s Hcideggcrianism, Telos, Fall 1990, Number 85, s. 63-78) Prostor 17, září 1991, s. 27-38 Myšlenkové proudy XX. století Buber, Martin: Platón a Izajáš(lzó) (inaugurační přednáška na Hebrejské universitě v Jeruzalémě v roce 1938, z knihy Martin Buber, On the Bible, Schoken Books 1968) Prostor 16, červen 1991, s. 89-95 Camus, Albert: Totalita a proces (z knihy Albert Camus, Der Mensch in der Revolte, Reinbek bei Hamburg 1969) Prostor 11, únor 1990, s. 107-113 Heidegger, Martin: Co je metafyzika? (ze samizdatového překladu) Prostor 12, červen 1990, s. 91-101 Hillman, James: O zradě poněkud jinak (podle přednášky Betrayal, Guild Lecture No. 128, London 1964) Prostor 14, prosinec 1990, s. 99-109 Chlup, Radek: Zdraví ve věku vodnáře Prostor 18, prosinec 1991, s. 89-95 Jung, Carl Gustav: Duše a smrt (z knihy Carl Gustav Jung, Wirklichkeit der Seele, Walter 1978) Prostor 13, září 1990, s. 85-94 Scruton, Roger: Vlastnictví (z knihy Roger Scruton, Smysl konzervatismu, samizdat) Prostor 15, březen 1991, s. 95-106 Tillich, Paul: O existcnciální úzkosti a odvaze k životu (podle knihy Paul Tillich, The Courage to Be, The Fontana Library 1973) Prostor 17, září 1991, s. 95-104 Excerpta Borovský, Karel Havlíček: Co jest obec? (Pražské noviny, 1846) Prostor 14, prosinec 1990, s. 111-115 Fuchs, Eric; Stucki, Pierre-André: Totalitarismus a síla osobnosti (z knihy Eric Fuchs, Pierre-André Stucki, Nárok i zaslíbení. Esej o základu lidských práv, samizdat) Prostor 12, červen 1990, s. 103-108 228 [pageend230]Hayek von, Friedrich August: Cesta do otroctví (z knihy F. A. Hayek, Cesta do otroctví, Academia 1990) Prostor 15, březen 1991, s. 107-111 Jaspers, Karl: Obnova univerzity (z knihy K. Jaspers, Philosophische Aufsätze, Fischer 1967) Prostor 13, září 1990, s. 95-98 Johnson, Paul: Intelektuálové (z knihy Paul Johnson, Intellectuals, London 1988) Prostor 16, červen 1991, s. 97-99 Locke, John: O vlastnictví (z knihy John Locke, Dvě pojednání o vládě, Praha 1965) Prostor 11, únor 1990, s. 97-105 Stucki, Pierre-André; Fuchs, Eric: Totalitarismus a síla osobnosti (z knihy Eric Fuchs, Pierre-André Stucki, Nárok i zaslíbení. Esej o základu lidských práv, samizdat) Prostor 12, červen 1990, s. 103-108 Tocqueville de, Alexis: Demokracie v Americe (z připravovaného českého vydání knihy Alexis de Tocqueville, Demokracie v Americe) Prostor 18, prosinec 1991, s. 97-102 Wust, Peter: Nejistota a odhodlání (z knihy Peter Wust, Nejistota a odhodlání, Vyšehrad 1970) Prostor 17, září 1991, s. 105-109 Náš rozhovor Na začátku je dobrý skutek (rozhovor s Petrem Pithartem), rozmlouval Aleš Lederer Prostor 11, únor 1990, s. 115-137 Kdo chce jen brát, ten aby se ubál (rozhovor s Evou Kantůrkovou), rozmlouval Jan Štern Prostor 12, červen 1990, s. 109-118 Není třeba nic vymýšlet, všechno již existuje (rozhovor s vicepresidentem Bank of America), rozhovor připravil Aleš Lederer Prostor 12, červen 1990, s. 119-126 Nekompromisní linie není vždy správná (rozhovor s Tomášem Hradílkem), rozmlouval Aleš Lederer Prostor 13, září 1990, s. 99-115 Staronová naděje pro Evropu (rozhovor s Wallburgou von Habsburg, dcerou Otty Habsburského a vnučkou posledního rakouského císaře), rozmlouval M. D. Prostor 14, prosinec 1990, s. 117-124 Pro vědce není špatná vizitka věřit v Boha (rozhovor s dr. Jiřím Grygarem, CSe.), rozhovor připravil Vladimír Kučera Prostor 15, březen 1991, s. 113-121 229 [pageend231]Řeholní kořeny se nepodařilo vyrvat (rozhovor s páterem Ambrožem M' Svatošem, O. P. exprovinciálem dominikánského řádu), rozmlouvali Milan Drápala a Václav Růžička Prostor 16, červen 1991, s. 101-112 Intelektuál není žádné zvláštní zvíře (rozhovor s Martinem J. Matuštíkem), rozmlouvala Barbora A. Kultová Prostor 16, červen 1991, s. 113-117 Konservativec věří ve věčné a absolutní hodnoty (rozhovor s Alenou Hro- mádkovou), rozhovor připravil Aleš Lederer Prostor 17, září 1991, s. 111-122 Už žádné iluze (rozhovor s Irinou a Sergejem z Moskvy), rozmlouvala Maita Arnautová Prostor 18, prosinec 1991, s. 103-110 Fejeton Vávra, Jan: Jaro je tady - ’88 Prostor 11, únor 1990, s. 139-141 Reportáž Arnautová, Maita: Maďarsko z bazénu Prostor 17, září 1991, s. 123-130 Kučera, Vladimír: Reportáž dlouhá patnáct měsíců Prostor 16, červen 1991, s. 119-125 Lederer, Aleš: Hudba jako žihadlo Prostor 12, červen 1990, s. 127-135 Sirotek, Jiří: Mezinárodní filmový festival po našem (27. ročník Mezinárodního filmového festivalu v Karlových Varech) Prostor 13, září 1990, s. 117-120 Sirotek, Jiří: Jemně poraněn Londýnem, Británií. Cestovní diář Prostor 18, prosinec 1991, s. 111-126 Starý, Rudolf: Švýcarsko z balkónu Prostor 14, prosinec 1990, 125-134 Anketa 1968 Prostor 11, únor 1990, s. 143-150 Strach Prostor 12, červen 1990, s. 137-148 230 [pageend232]Generace - Jan Foli, Oldřich Kaiser, Jiří Lábus, Jan Lukeš, Jan Rejžek, Přemysl Rut Prostor 13, září 1990, s. 121-127 Výkonná společnost Prostor 14, prosinec 1990, s. 135-140 Četba Prostor 15, březen 1991, s. 123-128 Intelektuálové a moc - Radek Chlup, Jan Kerbr, Karel Krejza, Petr Verner, Luděk Hřebíček, Radka Konvičková, Barbora A. Kultová, Sylva Daníčková, Jiří Hejlek Prostor 16, červen 1991, s. 127-134 Úzkosti a starosti doby - Jiří Vyhnalík, Čestmír Franěk, Darina Dosko- čilová, Ivan Štern, Richard Crha, Eubica Kurucová, J. K., D. Kubálek, I. Klár, J. Urban, G. Tomíšková, K. Krejza Prostor 17, září 1991, s. 131-137 Generace - František Pavlíček, Milena Závadová, Daniela Kolářová, Ivan Medek, Zuzana Kopečková, Milan Polák, Petr Holub Prostor 18, prosinec 1991, s. 127-131 Kultura Kultura - výročí Arnautova, Maita: Památce Jakuba Demla (poezie) Prostor 15, březen 1991, s. 129-130 Fellini, Federico: Federico Fellini: Sedmdesát (* 20. 1. 1920) (z knihy Denken mit Fellini, Diogenes 1984) Prostor 12, červen 1990, s. 149-150 Gogh van, Vincent: Vincent van Gogh (1853-1890) (z knihy Vincent van Gogh, Dopisy) Prostor 14, prosinec 1990, s. 141-144 Jung, C. G.: Prolog (k autobiografické knize Vzpomínky, sny a myšlenky) (z knihy C. G. Jung, Erinnerungen, Träume, Gedanken, Walter 1979) Prostor 17, září 1991, s. 139-141 Kroutvor, Josef: Malíř milenců a mrtvých měst (Egon Schiele) Prostor 13, září 1990, s. 129-131 Kroutvor, Josef: Zemřel Jiří Mucha Prostor 16, červen 1991, s. 135-138 Starý, Rudolf: Rilkova devátá (z rukopisného výboru esejů R. Starého z let 1976-1985 Medúsa v novější době kamenné) Prostor 18, prosinec 1991, s. 133-147 231 [pageend233]Kultura - divadlo Císař, Roman: Pokusit se o zobrazení údělu člověka (rozhovor s dramaturgem Romanem Císařem) Prostor 12, červen 1990, s. 150-154 Jawlowska, Aldona: Mladé divadlo a alternativní kultura (z Bulletinu č. 5 vydaného k druhému pracovnímu setkání mladých divadelníků v Hradci Králové 25.-27. 11. 1988) Prostor 12, červen 1990, s. 155-165 Kerbr, Jan: Višňový sad už pokáceli... (Višňový sad v režii O. Krejčí, Divadlo za branou II) Prostor 15, březen 1991, s. 134-136 Kerbr, Jan: V závrati frašky - fortissimo (Mumraj L. Birinského v Činoherním klubu) Prostor 18, prosinec 1991, s. 147-149 Kultová, Barbora A.: Sláva! Svoboda! Sláva! (Asanace V. Havla v Ma- henově divadle) Prostor 14, prosinec 1990, s. 144-146 Třešňáková, Marie: Hoře, hoře ... a stud (Hoře, hoře, strach, oprátka a jáma K. Steigerwalda v Divadle Na zábradlí versus Marast a Arest K. Kohouta v divadle E. F. Buriana) Prostor 15, březen 1991, s. 131-133 Vangeli, Nina: „Ty, který odmítáš pomyšlení na blížící se smrt...“ (rozhovor s Ninou Vangeli, režisérkou Studia pohybového divadla) Prostor 16, červen 1991, s. 138-145 Vávra, Jan: Obsluhovali Bohumila Hrabala (Obsluhoval jsem anglického krále B. Hrabala v Činoherním klubu) Prostor 12, červen 1990, s. 165-169 Vávra, Jan: O jednom aspektu inscenací Havlových her Prostor 13, září 1990, s. 131-134 Vystrčil, Tomáš: Poznámky k Beckettovi Prostor 17, září 1991, s. 141-143 Kultura - film Hanuš, Milan: Věčný mladík v českém filmu (Nad novým filmem Vojtěch řečený sirotek) Prostor 14, prosinec 1990, s. 149-151 Hanuš, Milan: Metafora záchodové mísy (K filmům Vážení přátelé, ano; Zvláštní bytosti; Ta naše písnička česka II; Slunce, seno a pár facek) Prostor 15, březen 1991, s. 140-141 Kroutvor, Josef: Zemřela Adina Mandlová Prostor 17, září 1991, s. 148-149 Přádná, Stanislava: Znamení na cestě (videosamizdat Den pro Agapé) Prostor 16, červen 1991, s. 150-151 232 [pageend234]Starý, Rudolf: Carlos Saura: Eliso, můj živote (Trocha filmové herme- neutiky) Prostor 11, únor 1990, s. 161-168 Starý, Rudolf: Nesnesitelná lehkost bytí po italsku (G. Bertolucci: Utajená tajemství) Prostor 12, červen 1990, s. 169-172 Starý, Rudolf: André Téchiné podruhé (A. Téchiné: Americký hotel, Místo zločinu) Prostor 13, září 1990, s. 134-142 Starý, Rudolf: Jedna retrospekce (Malé zamyšlení nad Všemi dobrými rodáky) Prostor 13, září 1990, s. 142-145 Starý, Rudolf: „Děsná sranda“ českého existencialismu (Passer: Intimní osvětlení) Prostor 14, prosinec 1990, s. 146-147 Starý, Rudolf: S duší neustálé potíže (Sex, lži a video) Prostor 14, prosinec 1990, s. 147-148 Starý, Rudolf: A ještě jedno nostalgické retro (M. Antonioni: Zvětšenina) Prostor 15, březen 1991, s. 137-139 Starý, Rudolf: Antický svět bratří Tavianiových (Paolo a Vittorio Tavia- niové: Kaos) Prostor 16, červen 1991, s. 146-149 Starý, Rudolf: Chabrolův „Predátor“ (Claude Chabrol: Houkání sovy) Prostor 17, září 1991, s. 144-147 Starý, Rudolf: Zhroucená metafora (Několik poznámek k postmodernímu filmu) Prostor 18, prosinec 1991, s. 150-154 Kultura - literatura Donoghue, Denis: Požitek ze čtení (Robert Alter: The Pleasures of Reading in an Ideological Age, Simon & Schuster) Prostor 15, březen 1991, s. 148-151 Hamm, Peter: Záchrana světa poezií (Peter Hamm o nositeli Nobelovy ceny Josilu Brodském a jeho knize esejů Útěk z Byzance, časopis Spiegel č. 13, 1989) Prostor 13, září 1990, s. 145-150 Chvatík, Květoslav: Kunderovo druhé „Umění románu“ Prostor 14, prosinec 1990, s. 155-162 Pokorný, Martin: Transit. Europäische Revue (Osteuropa - Übergänge zur Demokratie? - Transit. Europäische Revue. Heft 1, Herbst 1990) Prostor 16, červen 1991, s. 152-160 Pokorný, Martin: Richard Rorty - konzervativní pragmatismus? (Richard Rorty: Solidarity or Objektivity?, 1983) Prostor 17, září 1991, s. 150-153 233 [pageend235]Pokorný, Martin: Leo Strauss - obrana přirozeného práva proti historismu (Leo Strauss: Natural Right and History, 1953) Prostor 17, září 1991, s. 154-160 Pokorný, Martin: Úkol Německa ve střední Evropě? (Criticón. Konservativ heute, Nummer 126, Juli/August 1991, München) Prostor 18, prosinec 1991, s. 154-160 Sirotek, Jiří: Nesnesitelný Milan Kundera (Příspěvek ke sporu o Kunderu) Prostor 11, únor 1990, s. 151-160 Sirotek, Jiří: Literární plebiscit? (Co nového v oficiální kultuře) Prostor 12, červen 1990, s. 178-182 Sirotek, Jiří: Kontury Ticha (Sylvie Richterová: Slova a ticho, Arkýř, Mnichov 1986) Prostor 12, červen 1990, s. 182-184 Sirotek, Jiří: Zavržený lyrik (Vlastimil Třešňák: Bermundský trojúhelník, Index, Paternoster) Prostor 12, červen 1990, s. 184-185 Sirotek, Jiří: Dům smutku a života (Eva Kantůrková: Přítelkyně z domu smutku, Index 1984) Prostor 12, červen 1990, s. 185-187 Sirotek, Jiří: Mistr banality v bludném kruhu (Zdeněk Zapletal: Sen na konci rána, Mladá fronta 1988) Prostor 12, červen 1990, s. 187-189 Sirotek, Jiří: Slavná prvotina (Bára Basiková: Rozhovory s útěkem, Čs. spisovatel, 1990) Prostor 15, březen 1991, s. 141-143 Sirotek, Jiří: Proměny Bohumila Hrabala (Nad Schizofrenickým evangeliem) Prostor 15, březen 1991, s. 143-147 Vereš, Pavel: Milníky stalinisty (Vasil Biíak: Milníky mého života) Prostor 18, prosinec 1991, s. 161-165 Kultura - výtvarné umění Holý, B.: Ejhle - nakladatel! (Aventinská mansarda - Otakar Štorch-Ma- rien a výtvarné umění) Prostor 15, březen 1991, s. 151-153 Kornbluth, Jesse: Portrét umělce v Jinošských letech (Andy Warhol, z časopisu Wiener 1/1989) Prostor 12, červen 1990, s. 173-178 Kroutvor, Josef: Poselství Theimerova obelisku (Malíř a sochař Ivan Theimer) Prostor 14, prosinec 1990, 151-154 Krout vor, Josef: Artificialia Karla Machálka (Malíř a výtvarník Karel Machálek) Prostor 16, červen 1991, s. 160-162 234 [pageend236]Kroutvor, Josef: Všeobecná výstava a postmodernismus Prostor 17, září 1991, s. 160-162 Kroutvor, Josef: Moderna ve střední Evropě (výstava Česká fotografická moderna) Prostor 18, prosinec 1991, s. 166-168 Přádná, Stanislava: Dopis na druhou stranu (fiktivní dopis Alfredu Kubínovi) Prostor 15, březen 1991, s. 153-156 Kultura - hudba Hyklová, Jana: Simon v Praze (imprese) Prostor 17, září 1991, s. 162-164 Klikar, Pavel: Žít v souladu s vesmírným řádem (Rozhovor s Pavlem Klikarem, uměleckým vedoucím Originálního pražského synkopického orchestru a souboru Musica Antiqua Praha) Prostor 13, září 1990, s. 150-166 Klikar, Pavel: Žít v souladu s vesmírným řádem (Pokračování rozhovoru s Pavlem Klikarem, uměleckým vedoucím Originálního pražského synkopického orchestru a souboru Musica Antiqua Praha) Prostor 15, březen 1991, s. 156-166 Sirotek, Jiří: Ve stínu optimismu Emila Viklického (improvizace) Prostor 17, září 1991, s. 164-166 Šibravský, Jiří: Hudba ve „staré poště“ (ke státnímu rozhlasu) Prostor 16, červen 1991, s. 162-165 Dopisy, názory, polemiky Arnautová, Maita: odpověď (odpověď na kritiku pí. É. Ring) Prostor 18, prosinec 1991, s. 175-177 Bílý, Jaroslav: dopis (polemika s poznámkami v Prostoru 12) Prostor 13, září 1990, s. 169-170 Eliáš, Jan: dopis (náměty) Prostor 18, prosinec 1991, s. 179-180 Flusser, Vilém: Návrat domů Prostor 16, červen 1991, s. 167-168 Hanuš, Milan: odpověď (odpověď na dopis p. J. Eliáše) Prostor 18, prosinec 1991, s. 180 Holub, Petr: Otázka druhé kultury Prostor 16, červen 1991, s. 168-172 Hubka, František: dopis Prostor 12, červen 1990, s. 192 235 [pageend237]Jírů, Jaroslav: dopis (k udělení ceny Milana Weinera Prostoru) Prostor II, únor 1990, s. 169-170 Keliš, Jaroslav, Dr.: dopis Prostor 12, červen 1990, s. 193 Kerbr, Jan: polemika (polemika s článkem R. Starého Ještě jedno nostalgické retro, Prostor 15) Prostor 17, září 1991, s. 167-168 Kopecký, Jan: dopis Prostor 13, září 1990, s. 172 Kumsta, Antonín: názor (o ideologii a totalitní moci) Prostor 12, červen 1990, s. 191-192 Laufrová, Alena: dopis Prostor 16, červen 1991, s. 173 Laufrová, Berta: dopis Prostor 17, září 1991, s. 168 Musil, Jiří: polemika (reakce na článek J. Sirotka Ladislav Klíma - bo- hočlověk?, Prostor 12) Prostor 14, prosinec 1990, s. 163-166 Nam: Věc nedopovězená (k E. Benešovi a Mnichovu) Prostor 11, únor 1990, s. 170-172 Pavelková, Dana: názor (názor na odvolání V. Mečiara z funkce premiéra Slovenské republiky) Prostor 17, září 1991, s. 168-169 Pokorný, Martin: Odpověď na otázky pana Bílého Prostor 13, září 1990, s. 170-171 Ring, Éva, Ph.Dr.: Několik slov o literátské odpovědnosti ve věci reportáže Maity Arnautové s názvem „Madársko z bazénu“ Prostor 18, prosinec 1991, s. 169-175 Sedláček, Petr: Hledání rovnováhy (k úloze osobností v dnešní politice) Prostor 13, září 1990, s. 167-169 Sirotek, Jiří: odpověď (odpověď na kritiku p. Musila) Prostor 14, prosinec 1990, s. 166-168 Sirotek, Jiří: Generační pointa (názor) Prostor 18, prosinec 1991, s. 177-178 Slovník politického myšlení Ottmann, Henning: Konzervativismus (ze slovníku Staatslexikon. Recht - Wirtschaft - Gesellschaft, Freiburg 1987) Prostor 17, září 1991, s. 171-176 Scr ut on, Roger: Slovník politického myšlení - konzervatismus, kulturní konzervatismus, nová pravice, pluralismus, socialismus, soukromé vlastnictví, společenské vlastnictví (z knihy Roger Scruton, Slovník politického myšlení, samizdat) Prostor 11, únor 1990, s. 173-180 236 [pageend238]Scr ut on, Roger: Slovník politického myšlení - komunismus, legalita - zákonnost, občanská práva, občanské povinnosti, opozice, rovnost příležitostí, spravedlivá válka (z knihy Roger Scruton, Slovník politického myšlení, samizdat) Prostor 12, červen 1990, s. 195-200 Scruton, Roger: Slovník politického myšlení - obecné blaho, pokrok, policie, racionalismus, republika, rovnost, sociální spravedlnost, svoboda (z knihy Roger Scruton, Slovník politického myšlení, samizdat) Prostor 13, září 1990, s. 173-180 Scruton, Roger: Slovník politického myšlení - právo na práci, práce, etika povolání, povolání, vykořisťování, blahobyt, volný čas (z knihy Roger Scruton, Slovník politického myšlení, samizdat) Prostor 14, prosinec 1990, s. 169-174 Scruton, Roger: Slovník politického myšlení - mýtus, revoluce, Friedrich August von Hayek, strana, demokratické strany, pravice, liberalismus (z knihy Roger Scruton, Slovník politického myšlení, samizdat) Prostor 15, březen 1991, s. 167-174 Vierhaus, Rudolf: Konzervatismus (ze slovníku Dictionary of the History of Ideas, New York 1973) Prostor 16, červen 1991, s. 175-184 Vogel, Bernhard: Politika (ze slovníku Staatslexikon. Recht - Wirtschaft - Gesellschaft, Freiburg 1987) Prostor 18, prosinec 1991, s. 181-182 Vollrath, Ernst: Politická etika (ze slovníku Staatslexikon. Recht - Wirtschaft - Gesellschaft, Freiburg 1987) Prostor 18, prosinec 1991, s. 183-187 Literatura Bratršovská, Zdena; Hrdlička, František: Samí dobří sousedé (Vesnické leporelo) Prostor 17, září 1991, s. 177-189 Holub, Petr: Čas a tvář Prostor 15, březen 1991, s. 175-188 Hrdlička, František; Bratršovská, Zdena: Samí dobří sousedé (Vesnické leporelo) Prostor 17, září 1991, s. 177-189 Kulka, Theofil B.: Odchlípená podešev (ukázka ze stejnojmenného románu) Prostor 12, červen 1990, s. 201-227 Pavlát, Josef: Anglická liga Prostor 16, červen 1991, s. 187-203 Suda, Kristián: Náhle Prostor 14, prosinec 1990, s. 175-188 237 [pageend239]Vávra, Jan: Pyšná princezna and the others Prostor 11, únor 1990, s. 181-190 Vávra, Jan: V postýlce na věčné časy Prostor 13, září 1990, s. 181-188 Wagnerová, Alena: Dvojitá kaple (ukázka ze stejnojmenného románu) Prostor 18, prosinec 1991, s. 189-197 Poezie Arnautová, Maita Prostor 14, prosinec 1990, s. 189-192 Janek, Tomáš Prostor 18, prosinec 1991, s. 198-200 Malátek, Lukáš Prostor 13, září 1990, s. 190-191 Stankovič, Andrej Prostor 12, červen 1990, s. 228-229 Šalamoun, Jiří Prostor 15, březen 1991, s. 189-191 Švadlena, Jaroslav Prostor 17, září 1991, s. 190 Wernisch, Ivan Prostor 16, červen 1991, s. 204-205 Citáty Hayek von, F. A. Prostor 15, březen 1991 Jung, C. G. Prostor 13, září 1990 Marcel, Gabriel Prostor 12, červen 1990 Miller, Henry Prostor 17, září 1991 Patočka, Jan Prostor 16, červen 1991 Werfel, Franz Prostor 14, prosinec 1990 Gasset y, Ortega Prostor 18, prosinec 1991 238 [pageend240]HORUS Revue pro filosofii, hermetismus a duchovní vědy Uveřejňujeme prvořadé dokumenty Nového Aeonu jako předbíhající publikace nejdůležitějších návodů a pokynů nové duchovní práce ohrožujícího se lidstva. Prastaré moudrosti, filosofie, mystika, magie, psychologie, esoterismus, přírodověda, náboženství, umění, politika - facetty jediného briliantu - nebo barvy úplného spektra světla duchovního Slunce: časopis koncipuje tyto obory ze společného stanoviště. * HORUS soukromé nakladatelství a vydavatelství Martin Mrskoš adresa redakce: Pražákova 9, Brno, 619 00 [pageend241]SLOVENSKÉ POHEADY pripravujú v čísle 2 Milan Hamada: Esej o Dominikovi Tatarkovi Peter Karvaš: Z Apokryfov Erazim Kohák: Skepse, přírodověda a věda Poco rubato (korešpondencia Ivana Kadlečíka a Ludvíka Vaculíka - 5. ěasť) Rozhovor s Jurijom Lotmanom Leszek Kolakowski: Tri bájky o identitě v čísle 3 Milan Hamada: Ján Amos Komenský Jaroslav Střítecký: Démon nacionalizmu Milan Šimečka: Listy o povaze skutečnosti Marvin L. Minsky: Spoločenstvo mysle Pavel Řezníček: Prózy Andrej Sacharov: Z památí Danijel Dragojevič: Z prózy v čísle 4 Rozhovor Ivana HoíTmana s Petrom Zajacom Lubomír Lipták: Připravenost’ Slovenska na demokraciu Viktor Žmegač: Historický román dnes Robert Jauss: Kritický potenciál estetického vzdelávania Próza Stanislava Rakúsa, Petra Placáka a dalších v čísle 5 Daniela Hodrová: Město vidím Henrik Stangerup: Malý koňak za Kierkegaarda Dušan Kováč: O Masarykovi [pageend242]PROSTOR kulturně politická revue k čtete nezávislý c.> časopis prostor PROSTOR, soukromé nakladatelství a vydavatelství Aleš Lederer, U Prašné brány 3, Praha 1, 116 29 [pageend243]19 [pageend244]