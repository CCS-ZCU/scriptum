VĚSTNÍK ČESKOSLOVENSKÉ NÁRODNÍ RADY AMERICKÉ Číslo 197 JOSEF FALTA: Březen 1971 SE SOVĚTSKÝM SVAZEM K "VĚČNÉMU MÍRU" Stále slyšíme a čteme, že je nutno budovat, posilovat a zachovat přátelství se Sovětským svazem, protože prý je nejspolehlivější zárukou světového míru. Také chicagský výbor pro pěstování americko-sovětského přátelství učinil podobnou výzvu k chystanému příjezdu souboru sibiřských tanečníků a pěvců z Omska. Výbor zdůrazňuje životní zájem amerického národa na přízni Sovětského svazu a vybízí úřady, aby sovětským hostům poskytly důkladnou ochranu. S činností výborů a společností “pro přátelství se Sovětským svazem” mají ve všech zemích (také v Československu) tak smutné zkušenosti, že právem nedůvěřují známým frázím, jež hovoří jako by spojenectví, ba pouhé přátelství s moskevskou diktátorskou vládou mohlo někomu zajistit bezpečnost a nezávislost a světu mír. Je ostatně veliký rozdíl mezi tím, jak si představují mír demokratické národy a všichni slušní, spravedliví lidé, a tím, čemu říkají “mír” komunisté. Stačí podívat se na sovětskou “mírumilovnost” na Středním východě a v oblasti Perského zálivu, všimnout si, že sověty právě teď, kdy “vyjednávají” se Spojenými státy o omezení zbrojení, vyrábějí nové, rychlejší a účinnější mezikontinentální střely určené proti Americe atd. Připomeňme si ovšem zejména, že sovětská vláda zavrhla Kel- logovu-Briandovu mezinárodní smlouvu zakazující válku jakožto politický prostředek, kterou v srpnu 1928 podepsalo 62 států. Sovětský svaz spoléhal spíš na revisionistické státy, poražené v první světové válce a podporoval jejich podrývání demokratického uspořádání Evropy. Oblíbil si hlavně militaristické a dobyvačné síly v Německu a proto již r. 1922 ujednal s Německem tajnou dohodu o vyzbrojování. Ver- saillská mírová smlouva zakazovala totiž německé armádě těžké zbraně a letadla. Ale tato výzbroj vyráběla se ve smyslu zmíněné dohody v Sovětském svazu podle plánů a za dozoru německých odborníků, prováděl se výcvik německých zvláštních jednotek a zasedal tam ilegální štáb německé branné moci, mírovou smlouvou rovněž zakázaný. (Tento štáb, v němž byli představitelé reakcionářské t. zv. černé branné moci, chystal svržení vlády demokratického Německa.) Dohodu, přísně tajenou, odhalili v branném a rozpočtovém výboru říšského sněmu sociální demokraté. Z té doby “bratrství ve zbrani” datuje se také dodnes trvající dojemné přátelství Moskvy s německými průmyslovými magnáty, kteří tak štědře vybavili Hitlera. Jaký tedy div, že v důvěře ve spolupráci s Hitlerem proti demokratickému řádu v Evropě, založenému versaillskou smlouvou, nedostál r. 1939 Sovětský svaz svým závazkům s Československem, Francií a Polskem. Nacistickýma očima viděl Stalin už zánik Západu a v srpnu 1939 uzavřel s Hitlerem smlouvy, uznávající “zvláštní zájmy” Sovětského svazu v Polsku, v baltských státech a na Balkáně. Nacistický zahraniční ministr Rihbentrop vysvětloval Stalinovi dokonce, že se tím otvírají sovětům i brány Indie. Potom už Sovětský svaz rval kusy ze sousedních zemí pro sebe a pro Maďarsko, prakticky uznal mnichovskou a vídeňskou “dohodu”, vypověděl vyslance zemí okupovaných Německem, gestapu vydal německé a rakouské komunisty, kteří se bláhové uchýlili pod ochranná křídla sovětů a roku 1940 vyšel Sovětský svaz jako “vítěz” nad Finskem. Za tento surový zločin, spáchaný na neutrální pokojné zemi, byl Sovětský svaz vyloučen ze Společnosti národů. Ale na to odpověděl Stalin blahopřejným telegramem k Ribbentropo- vým narozeninám: “Přátelství německého a sovětského lidu, zpečetěné krví zůstane trvale pevné.” Ve jménu toho přátelství schvátil Sovětský svaz v červenci 1940 tři baltské státy, kde prý “lid, využívaje přítomnosti sovětských vojsk v zemi (!) vyhlásil sovětské zřízení a požadoval připojení republik k Sovětskému svazu.” Komunistická internacionála se postarala, že stanoviskem sovětské vlády se řídily komunistické strany ve všech zemích. Českoslovenští komunisté ve Spojených státech vydali čtyřstránkový leták, ve kterém zavrhovali odbojovou akci presidenta Beneše, varovali před vstupem do československé zahraniční armády a před příspěvky na odboj. A nadšeně líčili, jak pražskými ulicemi se procházejí “synové německých proletářů” ve vojenských uniformách a bratří se s českými. Ale nejkřiklavěji se komunistická zrada projevila ve Francii, o jejíž přízeň Sovětský svaz tak usiloval (a usiluje dosud). Francouzští komunisté ze samé “starosti o mir” r. 1938 nejhorlivěji agitovali proti pomoci Československu, proti obrannému zbrojení a proti mobilisačnim opatřením. Schvalovali také a následujícího roku obhajovali srpnovou smlouvu sovětů s Hitlerem. Když potom Hitler napadl Polsko a Francie s Anglií vypověděly Německu válku, komunisté zahájili “mírovou” agitaci, bouřili města a venkov a zavlekli štvanice i do armády. Od chvíle, kdy Polsko bylo spojenými silami německými a sovětskými poraženo, roztrháno a okupováno, francouzští komunisté svou “mírovou” akci zdvojnásobili. Koncem září 1939 ujednalo nacistické Německo se Sovětským svazem další dohodu, že “soustředí své síly k obnově evropského míru.” Kdyby však toto úsilí bylo marné, praví se v dohodě, všecka odpovědnost a vina za další válčení padne na Velkou Britanii a Francii, a vlády německá^ a sovětská se uradí o dalších potřebných opatřeních.” Úřední list sovětské vlády Izvěstija slavnostně prohlásil, že válka ke zničení nacismu je zločinnou politickou chybou, načež v listopadu obě vlády nařkly Anglii a Francii z válečné útočnosti. Hitler a Stalin očekávali, že ze západních mocnosti se nejdřív zhroutí Francie, soustavně oslabovaná jak stoupenci Moskvy, tak pravicovými přáteli Hitlerova “nového řádu”. Ačkoli Sovětský svaz měl od května 1935 s Francií (tak jako s Československem) smlouvu o přátelství a vzájemné pomoci, přece se sovětská vláda ujala hanebné úlohy v zájmu Německa, totiž přemluvit Francii, aby kapitulovala ještě dřivé, než se válka rozvine. Předvojem tohoto nátlaku se stali francouzští komunističtí poslanci. Aby oklamali veřejnost, odhodili pravé jméno a svou sněmovní frakci nazvali “skupinou dělnických a rolnických poslanců.” Ta potom 1. října 1940 oznámila písemně předsedovi sněmovny, že “zanedlouho bude francouzské vládě předložen mírový návrh vzešlý z podnětu a za podpory vlády Sovětského svazu.” Žádali předsedu parlamentu, aby za- [pageend1]VĚSTNÍK MARCH 1971 Organ of the Czechoslovak National Council of America Published monthly (Except bi-monthly July-August) Subscription $2.00 a year — Outside U S.A. $3.00 Editor—VLASTA VRAZ Office: 2137 So. Lombard Avenue, Cicero, Illinois 60650 Tel.: 656-1117 Second class postage paid at Chicago, Illinois VĚSTNÍK BŘEZEN 1971 Orgán Československé národní rady americké Vychází měsíčně (s výjimkou dvojčísla v červenci-srpnu) Předplatné $2.00 ročně. — Mimo U.S.A. $3.00. Redaktorka—VLASTA VRÁZOVÄ Úřadovna: 2137 So. Lombard Avenue, Cicero, Illinois 60650 Tel.: 656-1117 jistil co nejrychlejší sněmovní projednání a schválení mírové nabídky, která prý je “zárukou spravedlivého a trvalého míru,” a proto jejímu zamítnutí musí být zabráněno všemi silami. Mirová nabídka Hitlerova a Stalinova byla ovšem velmi prostá: úplná kapitulace vojenská, politická i hospodářská, přiznání výhod Německu, odstoupení území atd. Byla to rada tak nehorázně zpupná, že narazila na odpor jak ve sněmovně, tak ve veřejnosti. Pobouřená sněmovna vyloučila komunistické poslance, zbavila je mandátů a vydala soudnímu stiháni, jehož následkům ušli odsouzení komunisté jen tím, že Hitler s neočekávanou rychlostí zvítězil, půl Francie obsadil a druhé polovině vnutil svou vůli. Ale ukázalo se, že francouzský lid nepodlehl komunistickému klamu a s Hitlerovým “mírem” se nesmířil — zdar spojenecké invase 6. června 1944 byl umožněn m. j. právě dobře or- ganisovaným podzemním hnutím francouzských vlastenců. Komunisté líčí události z druhé světové války tak, že prý spojenci ze strachu před Hitlerem žebronili o spojenectví se Sovětským svazem a o jeho pomoc, že podzemní odboj byl všude prováděn za vedení “mocné” komunistické strany a jejích chrabrých a vševědoucích vůdců. Dále vykládá komunistická dějeprava, že komunisté musili donutit spojence k invasi do Evropy a k vytvoření druhé fronty, ale že spojenci i tu uposlechli prý jenom ze strachu před nepřemožitelným Sovětským svazem atd., atd. S tímto dodatečným hrdinstvím a válečnickým důmyslem se arciť poněkud neshoduje, když koncem července 1941 žádal Stalin amerického vyslance Hopkinse, aby Spojené státy poslaly hned co nejvíce svých vojáků na kterýkoli úsek sovětské fronty. Spojenectví s Hitlerem komunističtí historikové všelijak zamlouvají (“smažme to!”) a nijak se nechlubí tím, že američtí komunisté pořádali demonstrace proti vyzbrojování Anglie a Francie a nosili výsměšné plakáty s nápisem, že “tentokrát Yankeeové nepřijdou.” Mohou se vynášet hrdinstvím tam, kde jim nikdo nesmí odporovat, nebo kde se z mezinárodní slušnosti mlčí, ale všechny stopy zlých činů přec jen nezmizely. Tak na příklad moskevské nakladatelství cizojazyčné literatury vydalo v listopadu 1940 spisek francouzského komunistického poslance Gastona Richarda o válečné vině Francie. Knížka obsahuje také zmíněný dopis komunistických poslanců předsedovi francouzské sněmovny, a vyniká hlavně útoky na versaillský mír, na malé národy, s nimiž Francie měla spojenecké smlouvy, a na Polsko, kde prý teprve Stalin a Hitler dali obyvatelstvu slušný život a lidská práva. Ačkoli právě komunisté byli proti vyzbrojení Francie, obviňujíce ji, že chce napadnout Sovětský svaz, poslanec Richard zatracuje francouzské vlády, že se včas nepřipravily na válku a moderně nezbrojily, že zaprodaly zemi Anglii a Spojeným státům. Dovolávají se také německých Lieb- knechtů, ale ovšem neříkají, že Liebknecht otec r. 1870 a Liebknecht syn za první světové války byli vězněni za to, že pořádali protiválečné projevy na obranu Francie, napadené Německem, kdežto francouzští komunisté sloužili naopak nacistickému útočníku proti vlastní zemi. Nikoho také nepřekvapí, že Richardova knížka chrlí záplavu neuvěřitelných nadávek na ty komunisty, kteří z protestu vystoupili ze strany, dále na francouzské sociální demokraty a cituje Lenina, že komunisté nebudou moci ovládnout svět, dokud nezničí sociální demokracii. Spřízněné duše se v něčem vždycky sejdou, a tak knížka francouzského komunisty se shoduje s letákem českých komunistů v Americe i v zajímavé podrobnosti: také pozdravuje proletáře v Praze jakožto spojence v přátelství naci- sticko-komunistickém. Richardova knížka je zajímavým dokumentem i tím, že v ní nikde není ani slovo proti Hitlerovi, proti nacistické rozpínavosti, a proti krvavému útisku v okupovaných zemích. Sedla si vrána k vráně. Kdo by mohl s takovými spojenci zabezpečovat pokoj a blaho ve Spojených státech a mír ve světě? Kdo jim může důvěřovat, když po válce nedostáli komunisté ani jedinému slibu, ani jediné smlouvě o svobodných volbách v “osvobozených” zemích a o nevměšování do jejich vnitřních věcí? SCHŮZE VÝKONNÉHO VÝBORU ČESKOSLOVENSKÉ NÁRODNÍ RÁDY AMERICKÉ ^ se koná ~~—■— ve dnech 17. a 18. dubna 1971 v síní č. 205 budovy Č.S.A. (2137 So. Lombard Ave., Cicero, III.) Účast všech členů nutná Schůze bude zahájena v sobotu 17. dubna ráno v 9:30. Podány budou zprávy: předsedy a místopředsedů, zpráva tajemníka, finančního výboru, organizačního, tiskového, politického — zprávy Oblastních výborů: New York, Michigan, Pacific, Chicago, Cleveland, zpráva za úřadovnu a administraci. Večer se účastníci schůze Výkonného výboru zúčastní společné večeře a taneční zábavy Oblastního sdružení ČSA, pořádané v Peacock Room budovy ČSA pod názvem “Večer ve Staré Praze”. V neděli 18. dubna bude pokračováno v jednání, projednány volné návrhy, návrhy pro dobro a blaho ČSNRA a schůze bude zakončena předsedou. Úřadovna ČSNRA naléhavě žádá, aby zprávy úředníků a pracovních výborů předsednictva, zprávy oblastí a také zprávy odboček z míst, v nichž není oblast, byly zaslány k rozmnožení do úřadovny NEJMÉNĚ TÝDEN PŘED ZAHÁJENÍM ZASEDÁNÍ, T. J. DO 10. DUBNA 1971. U.S. vyslanec u hrobu T.G.M. v Lánech Americky vyslanec v Československu Malcolm Toon položil v neděli 7. března v den 121. výročí narození presidenta T. G. Masaryka u jeho hrobu v Lánech věnec z červených karafiátu od amerického lidu — from “The American People”. Jinak oficiálně nebylo v Československu výročí narození presidenta Osvoboditele vzpomenuto. Tím méně tam padla zmínka o tom, že 10. března uplynulo 23 let od tragické smrti Jana Masaryka. 2 • VĚSTNÍK [pageend2]NÁM T. G. M. NEZEMŘEL Ne, nám opravdu nezemřel, stále žije s námi, s našimi myšlenkami, touhami a bolestmi. I vidíme ho, vpravdě krásného muže (ač se to prý o mužích nesluší říkat), vysokého, štíhlého, v prostotě elegantního, vidíme ho stát s pažemi založenými na prsou, s pravou pootevřenou dlaní přitištěnou ku bradce, s hlavou v zamyšleni pochýlenou. Vidíme ho i s tím již od dob jeho začátků pověstným vztyčeným ukazováčkem, zdůrazňujícím a varujícím, a vidíme ho ještě na koni, na poslední vyjížďce do pražských ulic a k legionářským oslavám Zborová. Tenkrát i Vítězslav Nezval zřekl se na den Rudého práva a napsal do pondělních Lidových novin básničku tak vřele milou, jak mu právě vytryskla ze srdce při pohledu na Skutečného vůdce lidu, jenž sjezdil svět, aby národu vrátil samostatnost a svobodu. Ne, nám Tomáš Garrigue Masaryk nezemřel. Slyšime ho, jeho klidnou, vždycky starostlivou řeč, přímou jako pohled jeho zvídavých očí, slyšíme jeho zdravý smích, upřímný smích venkovana, který se zajímá o sousedy. A slyšíme ho také, sáhneme-li po některé z jeho knih, slyšíme a vidíme ho ze stránek Čapkových Hovorů — filosofa, jenž se z vůle všeho lidu stal hlavou vzkříšeného samostatného státu. Nevím proč, v duchu jsem ho vždycky spojoval s představou pokojného vesnického odpůldne nebo vlahého podvečera, kdy na návsi pod lipou či pod kaštanem nejstarší a nejmoudřejší vyprávěl a radil. Nekázal, to T.G.M. neměl rád, jako se mu protivila prázdná hesla. Chtěl přímé poučení, příkladem, skutkem. * * * Viděli jsme ho už od svého dětství růst v osobnost ne- popěmé mravní autority v českých zemích, v celé monarchii a konečně v Evropě. V paměti nám utkvěla všecka jména z té doby Masarykova boje za pravdu vědeckou, za čest národa v pověře rituální vraždy, přenesené k nám a roz- dmychované vídeňskou nacionálni a antisemitskou žurnalistikou, z bojů proti podvodům rakousko-uherského zahraničního ministerstva a proti maďarisační politice na Slovensku a v Chorvatsku. Celý veřejný život v českých zemích a na Slovensku se soustřeďoval kolem Masaryka a jeho politického a kulturního směru, který pro svou hloubku a opravdovost se mnohým zdál přepjatý a “nepraktický”, jiným zas neznabožský a beznárodní. A přece svítalo a rodil se “v Čechách bílý den." Narodil se vlastně na samém prahu svobodného občanství a zažil tedy všecky krise plynoucí z pokusů o zvrat k starému poddanství a ze snah o znemožnění sociálních reforem, pak sám přispěl největší měrou k politickému a mravnímu uvědomění národa a ke kulturnímu a hospodářskému osamostatňování, k pěstování evropského a světového rozhledu a k soustavnému zvyšování vzdělanosti lidových vrstev. Starostlivě dbal, aby tato úroveň neutrpěla domácími často malichernými stranickými spory a tim odůvodnil i své vystoupení v Švihově aféře před propuknutím první světové války. * * * A tak se Masaryk nerevolucionář, jenž neschvaloval omla- dinářské bouře devadesátých let, Masaryk pacifista, stal vůdcem národní revoluce a tvůrcem revoluční armády, a z víru světové války, ze čtyřletého zápolení, ničení a umírání vynesl jako perlu národní a státní samostatnost. Stě- žovával si často, že se nám nedostává učitelů víry, lásky a naděje, ale sám byl učitelem nad učitele, v něm se ztělesnilo to nejlepší, co národ měl. Málokdo dovedl tak skloubit filosofii, to jest teoretické hledání pravdy a řešení problémů, s politikou a státnictvím, které má to poznání uvádět ve skutek. A také málokdo dovedl své zásady, všecku moudrost, souhrn zkušeností s lidmi a s poměry, vědění a “přemyšlování” vyjádřit tak čistě a prostě, jak čistá a prostá je humanita a má být její řád, demokracie. I své politické úspěchy podával Masaryk jako nesložité jednoduché události. Hle, jak dobrotivě se radoval, že se dílo podařilo — píše ve Světové revoluci o cestě na lodi z Ameriky domů: “Jsme tedy, budeme svobodni, máme samostatnou republiku! Pohádka — říkal jsem si to stále znova a znova, často mimoděk, někdy i vědomě nahlas, že jsme opravdu svo-bod- ní a že máme svou re-pu-bli-ku! Nebylo mi do řečí — celé dny jsem chodil po palubě, oči bloudily po moři, ale v hlavě bušily ty nové úkoly; a očekávání jednání mirových a jejich usnesení, starost nad starost!” A Karlu Čapkovi vyprávěl: “Když jsem dostal ten telegram, že mě doma zvolili presidentem — já na to do té doby nemyslil — to byla pro mne jen starost; starost s odjezdem, kdo má jet s sebou a tak. Odjel jsem 20. listopadu; náhodou je to den ženiných narozenin. Ta cesta na lodi, to byl můj první odpočinek za čtyři léta; chodil jsem po palubě, díval jsem se na moře, uvažoval, jak se to všecko stalo — a měl jsem radost. Bože, tož se nám to přece jen povedlo!” Jen opravdu velcí lidé dovedou být tak přirozeně Skromní. A připočteme-li k tomu vrozenou laskavost a vypěstovanou pevnost, kdo by se ještě divil, že legionáři nazvali svého vůdce “tatíčkem”? * * * Zanechal nám odkaz: učení lidskosti, učení, že podstatou demokracie je láska a z ní plynoucí povinnost skutečné práce pro národ a péče o bližního, neboť “ten bližni je mně lidstvo.” V Masarykově humanitě je odpověď i na mnohé dnešní palčivé otázky, jako je uplatňování mládeže, přepjatost stranictví, čistota veřejného života, slušnost a poctivost v politice a u politických činitelů, rovnoprávnost žen, vzdělávání širokých vrstev a potřeba odbomictví. Najdeme tu ovšem také odpověď na otázku války a míru, která se dnes tak neuvěřitelně komplikuje a zamotává, ačkoli přece je samozřejmé, že obrana proti násilí, obrana proti útočníku je a musí být i mravně dovolena. To vyložil Masaryk nejenom v svých presidentských projevech, nýbrž tváří v tvář československým dobrovolcům za první války, kteří z bezpečí zajateckých táborů odcházeli na frontu do nových bojů za svobodu. A z toho vyplývá i Masarykův požadavek národního vojska, vojenské služby jako národní povinnosti. Také problém menšin se všude vynořuje. Masaryk říkal, že lidskost je v tom, jednáme-li lidsky stále. Nabádal k spravedlnosti a rozumu v jednání s národnostními menšinami v Československu, vybízel k demokratické dohodě, k získání menšin pro ideu naší republiky a odůvodňoval to zkušeností z Rakouska-Uherska: čeho jsme nechtěli, aby dělali nám, nebudeme dělat jiným. Ani jedinci, ani národy nejsou tu proto, aby plnili jenom své sobecké zájmy; žít jenom pro sebe, bez víry v ideje a ideály, je jenom ubohé živoření, říká Masaryk znovu a znovu a také to je rada k dnešní situaci. * * * Na tvoření Masarykových zásad a na jeho praxi jistě působila i Amerika, kam jezdil již před první válkou, nezapomínaje při universitních a sjezdových přednáškách ani na “drobnou práci” mezi svobodomyslnými krajany. Zkoumal tu důkladně rovněž problém vystěhovalectví, kterému pak věnoval velkou pozornost i jako president. S Amerikou spojil také svůj rodinný život a hledal v ní poučeni u velkých osobností americké demokracie. Přijímal je nepochybně tím důvěřivěji, že jeho žena, Charlotta Garrigue z Brooklynu, jemná a vzdělaná, s tak dojemnou věrností přilnula k našemu národu a jeho duchu, k jeho usilování, bojům, bolestem i radosti. Zaplatila své druhé vlasti krutou daň: utrpení obestřelo její mysl, když nejstarší syn zemřel na začátku války, druhý snášel příkoří u maďarského pluku, když dcera Alice byla dlouhou dobu vězněna ve Vídni ve “věži smrti”, a když sama matka byla týrána policejními prohlídkami a výslechy. Manžel s nejmladší dcerou se k ní vrátili toho předvánočního dne r. 1918 z putování cizinou a už je nepoznávala. A že si stále máme připomínat Masarykovo rčení, podle kterého každý působíme více svým osobním příkladem, než svou filosofií, víme, že jeho příklad a příklad celé jeho VĚSTNÍK • 3 [pageend3]rodiny zůstane nesmazatelně vtištěn do paměti všeho našeho lidu. Je to příklad služby národu, služby bližním, služby idejím a ideálům, příklad služby ani smrti se nelekající, jak vidíme na Janu Masarykovi, první oběti komunistického režimu v Československu, toho nelidského zrádcovského režimu v cizím žoldu. * * * Nám, generaci, jež ho viděla růst a vítězit, nám Masaryk nezemřel. “To hoříš, otče, v nás,” napsal v Masarykův úmrtní den Otakar Fischer. A tak věříme, že jako vedl národ k svobodě za první války a svým duchem i za druhé světové války, že vede náš národ dál. Režimy mohou bořit pomníky, a překážet v jich obnovení, mohou úředně umlčet jméno, ale z duší a srdcí je nevyhladí. “Živ budeš v nás,” loučil se s T.G.M. básník Karel Toman. Nám nezemřel, jenom litujeme, že mládež odchovaná v komunistických školách učí se o Masarykovi teprve za hranicemi vlasti, jestliže se o něm nepoučila již u těch “krbů domácích,” o jejichž významu se k stému výročí Masarykových narozenin tak vroucně rozepsal František Schwarzenberg. Ne, opravdu nám nezemřel, hoří v nás, žije v nás. ZPRÁVA Z PŘEDSEDNICTVA Na sve pravidelne měsíční schůzi dne 2. března předsednictvo ČSNRA se zabývalo především otázkou Denního Hlasatele. Br. předseda referoval o schůzi Přípravného výboru, který byl ustaven po ukončení veřejné schůze dne 14. února a na které byli zvoleni tito úředníci: předseda V. Svoboda, místopředseda James V. Krákora, tajemník V. Chalupa. Tento výbor se sešel znovu dne 28. února a zvolil si za pokladníka br. J. Lysáka. Tito úředníci — bří. Svoboda, Krákora, Lysák, Chalupa, byli pak Výborem pověřeni, aby učinili nabídku majitelům akcií Hlasatele. Jednání dosud trvá. Za svého zájezdu do Kalifornie za ČSA, br. Krákora se sešel se členy odbočky v Los Angeles a referoval předsednictvu o průběhu jednáni. Br. Frank Kratochvíl požádal ses. Vrázovou, aby jeho jménem podala jeho resignaci na úřad pokladníka. Odejel náhle do Kalifornie, kam se trvale přestěhoval s rodinou svého synovce. Do čtyř dnů po svém rozhodnutí musel likvidovat byt a odcestovat. Jeho nečekaně rychlý odjezd a zdravotní stav mu znemožnily formální rozloučení se členy Rady. Rozloučení s přáteli a s Radou jak tak nebylo snadné, neboť věnoval Radě téměř dvacet let práce, byla mu náhradou za rodinu. Jeho četní přátelé však věří, že změna a nový život v krásném podhorském kraji mu navráti zdrávi. Bude ho v Chicagu vděčně vzpomínáno. Úřad pokladníka až do schůze výkonného výboru dne 18. dubna bude vykonávat br. Břetislav Vaněk, který s povinnostmi je dobře obeznámen, jelikož tento úřad po léta zastával. Ses. Vrázová podala zprátvu o Panoramě a žádala, aby odbočky a oblasti projevily zájem o rozprodej krajanské kroniky. Bylo rozhodnuto, že odbočkám bude zasláno k rozprodáni po dvou výtiscích se žádostí o spolupráci. V. V. Karel Kryl, cs. zpěvák protestních písni, který opustil Československo a žije v Mnichově, vydal dvě dlouhohrající gramofonové desky: “RAKOVINA” a “MAŠKARY”. Cena jedné desky je U.S. $5.00 včetně poštovného lodní dopravou: Kromě toho Karel Kryl připravuje vydání své první LP- desky, jež původně vyšla v Československu “Bratříčku zavírej vrátka”. Desky si objednejte na adrese: Karel Kryl, 8 München 13, Akademiestr. 19, West Germany, Europe. JÁN PAPÁNEK: KAZIMÍR ŠTEFÁNIK ZOMREL Z Argentíny prišla smutná zpráva, že v Saenz Pena, Chaco zomrel dňa 11. februára 1971 Kazimír Štefánik, brat Milana R. Štefánika. Kazimír Štefánik sa narodil na Vianoce 1893, mal 77 rokov keď zomrel. Poznal som ho koncom Prvej svetovej vojny, ako člena Italskej domobrany, ktorá bola organizovaná z rakúsko-uhorských zajatcov koncom roku 1918. Doba jeho odchodu z Československa mi nie je známa. Bol zamestnancom čs. zahraničnej služby a dlhé roky sme sa jeden druhému stratili. Po Mníchove rezignoval a precestoval skoro všetky zeme latinskej Ameriky v snahe niekde zakotviť. Až asi pred rokom som sa dozvedel o ňom, že je nemocný v Argentíne. Bohužiaľ, dlhú dobu sa jeho adresa nedala zistiť. Konečne, v roku 1970 sme mu z Amerického fondu pre čs. uprchlíkov začali posielať malé príspevky. Zistili sme, že je nemocný, že sa nemôže pohybovať, má slabý zrak a že potrebuje pomoc. Pozdejšie sa pošta začala strácať — ako tomu je tak často v zemiach latinskej Ameriky. Jeho adresu nám dal priateľ Černek z New Yorku. On mu tiež posielal občasné príspevky. Kazimír Štefánik žil v polotropickom Chaco vo veľmi stiesnených pomeroch. Zdôrazňoval, že nič nepotrebuje, iba lieky, prípadne na nemocnicu. Pracovali sme na tom, aby aspoň posledné roky svojho života mohol stráviť v plnej opatere, kľude a spokojnosti. So zástupcom Vysokého Komisára Spojených národov pre uprchlíkov v Buenos Aires, ktorý je čs. pôvodu a dobrý priateľ, a s organizáciou Tolstoy Foundation, ktorá má v Buenos Aires Domov pre starcov, podporovaný Vysokým komisárom, sme ujednali, že Kazimíra Štefánika prevezmú do svojej opatere. On spočiatku odmietal, ale konečne dal súhlas, zvlášť tiež na tlak svojich mnohých slovenských, evanjelických priateľov a rev. J. Evina. Všetko bolo zariadené, aby mohol pohodlne cestovať z Chaco do Buenos Aires, ale jeho zdravotný stav sa natoľko zhoršil, že musel byť odvezený do nemocnice, kde skonal dňa 11. februára 197i. Rev. Evin píše, že Kazimír Štefánik bol šťastný a vďačný, že sa vedľa priateľov v Chaco našli ľudia, ktorí prejavovali o neho záujem a ochotu pomôcť. Prejavoval to i v svojich dvoch posledných d opisoch. V liste zo 6. januára 1971 mi napr. okrem iného písal: “V prvom rade oceňujem Vašu starostlivosť a námahu o moju existenciu, ktorého osobne vlastne ani neznáte. Boh Vám odplať miesrto mňa.” V liste z 15. januára 1971 adresovanom správkyni Tolstoy Domova K. Ivanoffovej, v ktorom sa teší na cestu do Buenos Aires píše: “Som vďačný za Vašu láskavosť. Presťahujem sa do Vášho Domova. Nemám veľké požiadavky. Viem o Dr. Papánkovi. Tiež je z Brezovej a bude spokojný s týmto mojim krokom.” Zástupca Vysokého komisara Spojených národov pre u- prchlíkov píše v liste z 24. februára 1971, v ktorom nám oznamoval smutnú zvest: “Jak vidíte z přiložených fotokopií Bůh rozhodl jinak a vzal Kazimíra Štefánika z našeho středu právě v okamžiku, když už si nemusel dělat starosti o svou existenci. Z posledního dopisu luteránského faráře a našeho krajana J. Evina se dozvíte, že zemřel klidně, v kruhu krajanů, kteří se o něj starali. Z toho i jiných dopisů také to, že jste si dělal starosti o jeho situaci a že díky Vám se tato konečně měla definitivně upravit. O mně nevěděl a tak mně zůstane jen zklamání, že jsem právě tohoto muže nemohl už poznat a pozdravit.” Rev. Evin v svojej zprávě o Kazimírovom úmrtí píše, že starosta mestečka Saenz Peňa, kde umrel, rozhodol, aby bol pochovaný v oddelení cintorína, kde poohovávajú významných a_ zaslúžilých ľudí. Rev. Evin tiež piše, že chcú Kazimírovi Štefánikovi postavit skromný, ale dôstojný pomník. Pýta sa, či pomôžeme uhradiť náklady, ktoré obná- šajú niečo vyše $100.00. Je samozrejmé, že sa tak stane. 4 • VĚSTNÍK [pageend4]VÁCLAV MATĚJKA: NA THEMA: CENSURA Bývaly doby, bývávaly, kdy bylo řemeslo censorské považováno za stejně počestné jako třeba jirchářství anebo výroba rakví, když už pomineme onu údajně idylickou dobu klasického věku, která se nám o censorech poprvé zmiňuje co o konsulech na pensi, zabývajících se rozdělovánim římských občanů na daně platící a neplatící, respektive na platící více či méně. Bývalí konsulové je vykonávali proto, že se soudilo, že si již v časech svého konsulování nahrabali dosti, a nebudou tedy podléhat svodům daňových poplatníků. Daně arciť nejsou to jediné, co si moderní civilisace ze starého Říma zachovaly, a pokud jde o Československo, nezbývá než prohlásit, že tisková censura sice není jen doménou bývalých konsulů a přítomných estébáků, ale zejména jedním z hlavních článků systému totalitního státu, který censuru potřebuje nejen jako nutnost omezení informací, ale i jako základní článek k psychologickému nátlaku na svého občana cestou informace zkreslené nebo zcela falešné. Primát zmíněného systému absolutní a předběžné censury má zajisté Sovětské Rusko, neboť jedním ze základních dekretů bolševické revoluce byl rovněž dekret o tisku, kterým se ode dne 9. listopadu 1917 dočasně zahajuje omezení tiskové svobody, rozšířené pak s vývojem technického věku samozřejmě i na rozhlas, televisi, divadlo, film a knižní kulturu. Je rovněž nutno připomenout, že výše zmíněný dekret je také jediným zákonným vymezením censury na území SSSR i v přítomné době! A jestliže Lenin kdysi formuloval požadavek omezení svobody projevu po dobu revoluční, lze se tedy právem domnívat, že Ruská revoluce nebyla dosud dokončena. Ani Československo ovšem na tom nebylo co do zákonného vymezení práv a povinností censury o mnoho lépe než Rusko. Již 25. dubna 1945 usnáší se první “svobodná” vláda republiky na změnách tiskového zákona první republiky, a to v tom smyslu, že vydává seznam zakázaných themat, které již, i když prozatím omezeně, zasahuje i odvětví knižní produkce. Vstupuje tedy třetí republika do svého krátkého bytí sice se zaručenou svobodou projevu, avšak s podivnou preambulí zákona, že dozor nad výkonem této svobody má Ministerstvo vnitra, které ji provádí cestou svých prováděcích nařízení. Mezi prvními zákazy jsou: Zákaz termínu Podkarpatská Rus, pokud se už nezbytně musí jméno této země někde někdy objevit, tedy pouze a výhradně jako Rus Zakarpatská. Mezi zákazy themat pak: Üvahy o vztazích Západ-Východ (za který vděčí svému konci časopis Obzory už v roce 1947). Thema čs. uranová ruda, thema vládní vojsko a celá řada dalších. V této době již si KSČ připravuje kádry pro budoucí tiskový úřad, a do roku 1948 vstupuje s garniturou censorů schopných okamžitého nasazení. 26. únorem 1948 se zahajuje údobí následné censury, která technicky vypadá takto: Každá stránka novin, každé slovo, které má býti odvysíláno v rozhlase, každé slovo, které má padnout z divadelního jeviště, musí být nejprve schváleno; tak se dopracováváme k onomu stavu, kdy říci lze sice vše, ale lze říci jedině to, co už pro nás rozžvýkali naši státníci. Bez censorského razítka nesmí tiskárna tisknout, rozhlas vysílat, divadlo hrát. A brzy dochází i na hudbu, ze které mizí jak Dvořák a Janáček (díky tomu, že pan ministr Nejedlý dostal kdysi od Dvořákovy dcery košem), ale zejména jazz. Za tohoto stavu zastihujeme republiku v začátku letech padesátých a ještě přibližně i na jejich konci. A byl to jazz, který hráz censury začal prolamovat první. Heslem dne jest tehdy uměni lidové, respektive umění pro politickou partaj, a tak se pod záštitou oficielně uznaného Jaroslava Ježka, a pod záštitou černošské lidové hudby začínají hrát i skladby s počtem synkop, který daleko přesahuje oficielně uznanou a povolenou hranici. V roce 1955 si i ústřední výbor čs. komunistické strany začíná uvědomovat, že předem schválené a do písmene shodné informace či desinformace, jednotné znovu až do toho písmene ve všech novinách dne, působí příliš jednotvárně, a tak v létě tohoto roku začíná vydávat Čs. tisková kancelář oficielní bulletin informací, které sd pak pro tisk může každá jednotlivá redakce již upravit sama, a po předběžném schválení je i otisknout. Tohoto roku také opět začíná, nejdříve v Praze, později i v dalších krajských městech, vycházet večerník. Rok 1956 pak znamená malé obrození, odhalení kultu osobnosti jistého Josefa Stalina, do těch časů jediného měřítka pro vše co jest na zemi i na nebi a v pekle správného, uvádí censuru do stavu destrukce, a tak se, z pera komunistů, objevuji prvé projevy určitých požadavků vylepšení doby, neboť o základním dogma “žijeme lépe, žijeme radostněji” zatím pochybovat nelze. A rokem 1956 začíná také ona historie, vyúsťující logicky do roku 1968, kdy se dnes smí říci už tohle, co bylo ještě včera zakázáno, ale zítra už je zakázáno říci to, co je ještě dnes nakázáno. A censura už rozhodně není povoláním čestným a odpovědným, ale řemeslem, s jehož výkonem se nikdo nechlubí a které se spíše tají než prohlašuje. Je jakousi útulnou pro odložené policajty i politické veličiny, které zrovna není kam strčit. Je to ovšem údobí, kdy už je možno s představiteli censury sice málo, ale přece jen diskutovat, a kdy se do této diskuse pouští čím dále tím více představitelů nastupující generace vychované ve víře v komunismus a marxisticky školené, která náhle nachází tvrdé rozpory mezi theorií a praxí, mezi svou vírou a zdravým rozumem. Do tohoto stavu přichází roku 1962 Chruščovův požadavek definitivně rozbít stalinské kádry v Československu (a to včetně pomníku na Letné) a tim i nový pohyb dosud konstantních hodnot v oblasti informace, i když ovšem zůstává stále zachován onen základní axiom režimu, a sice že sice máme jakousi ústavu a jakési zákony, ale kdykoli se občan chce svého kteréhokoli ústavního práva dovolat, může ho kterýkoli, třeba jen zcela periferní činitel konsolidované moci státu a strany (a vice versa) při výkonu tohoto práva, včetně práva dovolávat se práva, vázat na okolnosti a podmínky, které jsou s ústavou zaručenými svobodami v kontradikci. A právě v této situaci je třeba připomenout skutečnost onoho mlhavého stavu práva, který se stal v Československu domovem po roce 1948, práva, které není ani normativní ani kausální, které (nejen v oblasti tisku) je sice mnohomluvné, ale absolutně nekonkrétní. Lze tedy říci, že stav censury je adekvátní k obecnému stavu práva. Bylo-li toto jasné v letech 1955-1956 jen úzké vrstvě osob, prorůstá v letech šedesátých vědomí nedokončené revoluce široké občanské vrstvy, včetně státního aparátu, protože i zde se hlásí o svůj podíl na moci nová generace, generace vzdělaná, racionelní a chtě či nechtě i marxistická. A pochopitelně naráží na tvrdý odpor dosavadních držitelů moci, stranickou a státní strukturu stavící “revoluční tvrdost” nad každé vzdělání, včetně vzdělání marxistického, při čemž ovšem má mezi sebou ona vrstva i skupiny lidí kdysi v komunismus jako všelék na strasti světa věřící, ale nikoli právě na hlavu upadlých, kteři se nedovedou či nemohou se svojí vírou rozloučit, ale kteří se ještě jednou chtějí pokusit dát myšlenkám tak říkajíc křídla, naplnit je smyslem, jaký v nich kdysi sami ve svém mládí nalézali. A zdá se, že právě ve svobodě tisku má být nalezen onen kontrolní mechanismus moci zabraňující jejímu zneužití. 1. ledna 1967 vstupuje v platnost, 27 let po skončení 2. světové války a 9 let po vyhlášení prvé poválečné ústavy, opět tiskový zákon. Dosavadní div ne tajný úřad HSTD (Hlavní správa tiskového dozoru — samosebou že Min. vnitra) se mění na samostatný úřad Ústřední publikační správy — samosebou při MV, ale neuspokojuje nikoho, ani censory, kteří v jeho klasifikaci hodlali nalézt záštitu jak proti zlomyslným intelektuálům, tak proti všemocné vrchnosti. O půl roku později zaznívá neúprosná kritika tohoto zákona s tribuny spisovatelského sjezdu, kde ho Ivan Klima VESTNÍK • 5 [pageend5]srovnává s tiskovým zákonem Rakousko-Uherska a první republiky, a toto srovnání nevyznívá ani trochu pokrokově pro právě platný stav. Roku 1967 uplynulo totiž právě 100 let od vydání rakouské konstituce z roku 1867, která zrušila předběžnou tiskovou censuru. Zákony první republiky i monarchie připouštěly konfiskaci — vskutku používanou tu a tam proti komunistickému tisku — ale předběžnou censuru pouze v rámci výjimečného stavu a i to jen na dobu tří měsíců. Klíma ve svém projevu na sjezdu spisovatelů, cituje ústavní články ústavy Dánska a Itálie, které přímo zakazují jakýkoli druh censury před vytištěním a distribucí. V červnu 1968 byl takový článek zakotven i v ústavě ČSSR (zajímavé jistě je, že na návrh bývalých zaměstnanců Ústřední publikační správy). V záři 1968 parlament schvaluje censurní opatření následné censury a seznam zakázaných námětů. 2. dubna 1969 má už KSČ dosti prostředků k obnovení (dočasnému) censury předběžné. Zároveň Ministerstvo vnitra zakazuje vydávání 28 periodik na území republiky a tak vcházíme do posledního údobí, kdy je v seznamu zakázaných děl i pěkná řádka prací jistého Marxe, Engelse, Lenina a dalších klasiků politické praxe existujícího státního zřízení na území republiky. V srpnu 1969 parlament schvaluje Mimořádná zákonná opatření, dovolující libovolnou aplikaci již i tak pofidérního dosavadního právního stavu. Jak již bylo řečeno, censura je vždy adekvátní momentálnímu stavu práva. Stav práva v republice je příčinně úměrný politické situaci v Rusku. A to vědí velmi dobře i členové ÚV KSČ, stejně jako jejich prodloužená ruka v úřadech censorskýoh. Byly doby, kdy povolání censora patřilo k počestným, máme doma doby, kdy se tají, a dnešní censoři dokonce již ani nemají jména, ale jen čísla (snad proto, aby se s nimi pro- kristapána zase někdo nezačal dohadovat a nakonec je i politicky nezviklal, jako se to stalo jejich předchůdcům) a snad účel censury nad jiné osvětlí citát italského komunisty A. Gramsciho, umučeného fašisty: Pravda je revoluční. Dojista přijde čas, kdy pravdě bude dáno zaznít, dojista tím vskutku přivodí revoluci, neboť potlačované pravdy vždy v revoluci vyústí. A bude záležet na nás, tu i onde, zda to bude revoluce hlav a srdcí, či pyšně omezených primitivů, kteří půjdou kohokoli věšet na lucerny. Ale to už má málo co dělat s censurou a mnohem víc s těmi požadavky, jež kdysi T. G. Masaryk formuloval do svého provoláni z roku 1895 pod názvem: Pryč s Kocourkovem! PANORAMA ČS. ŽIVOTA V AMERICE (Dokončení z minulého čísla) Všechny články v Panoramě jsou plny jmen významných i drobných pracovníků, jak to má být. Postrádáme tu sice mnohé, kteří také opravdově a nehledíce na zisk ni slávu pomáhali stavět naši Ameriku a její čest, jak by řekl Havlíček, ale tím není vinna redakce přehledu. A tak přece jen jsou tu zkrátka jména od pobělohorského exulanta Augustina Heřmana k nejvytrvalejšímu budovateli českého tisku Augustu Geringerovi, od prvního českého poety v Americe a o Americe Josefa V. Sládka až po překladatele českých básníků Rodericka Gormana a po hudební vědce K. B. Jiráka a Jana Löwenbacha, od slavného matematika Václava Hlavatého až po astronauty Lovella a Čerňana. I sportovci tu jsou. V životopisech, jež jsou závěrečnou částí knihy, narazí čtenář na četná překvapení. Je to živý doplněk toho, co se o krajanském působení uvádí na různých jiných místech knihy, a ;'e to v celku vzorek národa doma: jsou tu seřazeni zemědělci, řemeslníci, tovární dělníci, intelektuálové a mezi nimi nevídaný počet universitních profesorů a vědeckých pracovníků v důležitých institucich, hlavně fysiků a matematiků, které Amerika právě v této době tak usilovně soustřeďuje. I nejstručnější životopis je ukázkou až neuvěřitelných přeměn, podivuhodných nebezpečných cest a zároveň jakési umíněné pracovní horečky, prosté i vědecké. Nejpodivnější (ač neprávem) je asi to, že profesor anglického jazyka na jedné chicagské universitě, narozený v Chicagu z rodiny prvních českých usedlíků, soustřeďuje již po léta svůj vědecký zájem na otázku, jak působil na českou literaturu Walter Scott, Lord Byron a William Shakespeare. Je v těch stručných líčeních mocná posila a zdroj oprávněné hrdosti nad tím, co jsme a co dovedeme — vůbec ty životopisy nemají být chápány jako věc osobní, nýbrž jako součást národního celku a jeho významu. Někdy se arciť do toho pocitu hrdosti mísí jakási lítost, že jsou také naši lidé, kteří se pilně snaží, aby co nejdříve setřeli se sebe a se svých dětí všecko české a slovenské. A pak i lítost, že diktatura dříve německá a teď sovětská a domácně komunistická připravila národ a republiku -— v mnoha případech bohužel navždy — o tolik schopných lidí, o tolik mozků a pilných rukou. Panorama svým obsahem také rozhodně vyvrací lehkovážnou nepravdivou frázi, kterou zejména cizinci rádi opakuji druh po druhu, jako by švejkovství -— jehož smysl nechápou — bylo podstatnou součástí naší národní povahy. A všechen vývoj v uplynulém století svědčí také o tom, že československý národ se nikdy resignovaně nesmířil s uchvatitelem a s vládou násilí. Tím méně se může tvrdit, že národ přijal za svou politickou linii nerozumnou větu, že “když nemůžeme zpívat s anděly, budeme výt s vlky”. Ale i tento ukvapený výrok nezkušeného novináře vytryskl za mnichovské krise v r. 1938 nikoli z přesvědčení, nýbrž z bolesti a hanby nad zradou přátel. Tu bolest pochopí ovšem jenom ten, kdo v těch dnech strašlivé křivdy v Československu žil a viděl všecko to utrpení národa, jemuž zrada najedených vyrazila z ruky zbraň. Ostatně: kdo vyl s vlky? Za rok po tom článku oslavili čeští studenti 28. říjen demonstrací proti německým kulometům a tankům a od té doby nepřestala téci česká krev v boji za svobodu vlastní i za vítězství spojenců. Kdo vyl s vlky? Kamil Krofta vydal již r. 1936 historické úvahy: Byli jsme za Rakouska, r. 1939 Z dob první naší republiky a Nesmrtelný národ, a r. 1940 Od Bílé Hory k Palackému. Náš odboj za druhé světové války byl ve Spojených státech zahájen anglickou knihou Jana a Zdeňky Munzerových, vydanou v New Yorku s názvem vzatým ze Sládkovy básně Byli jsme a budem! Tento název vyryli také českoslovenští vojáci 22. srpna 1938 na hraniční pevnůstce u Červeného Potoka v Králickém výběžku, odkud je pak vyhnal mnichovský pakt. Název neznamenal prostou jakoukoli existenci, neboť Sládek jím uzavírá verše, v nichž praví, že “ranami a trudem nezlomí nás osud”, že “bili jsme se věky, bit se budem dále!” že “přec jen zbudem pány my ve vlastním domu”, a že — “ať se moře pění/ v krve proudu rudém;/ vzdorní, nezlomeni/ byli jsme a budem!” Vždyť i německý básník F. C. Weiskopf vystihl ve svém románě o okupaci Prahy (Dawn Breaks, který vyšel za války v New Yorku), v čem je největší síla českého odporu proti násilí, když líčí, jak česká studentka nedbajíc střelby žene se s knihou v ruce proti okupantům a umírá na dlažbě. Ani s komunistickými vlky národ nevyje a nevzdává se přes všechen teror. Máme jiné srovnání pro povahu našeho lidu v staré vlasti i v Americe: jeho odolnost nám připomíná z Jiráskovy kroniky U nás onoho čeledína zorávajícího úhor. Pluh nezabíral a vyskakoval z tvrdé půdy, kleče se vymykaly z rukou. Ale když páter Havlovický, ten dobrý duch kraje, se zastavil a s účastí litoval, co námahy dá zorat takový úhor, čeledín si jen utřel s čela pot, ukázal na půdu již zoranou a řekl prostě: “A přecej se to uďálo!” A to si říkali i naši přistěhovalci do Ameriky, to říkají naši doma. Byli jsme a budem! J. F. 6 • VĚSTNÍK [pageend6]Z UDÁLOSTÍ V ČESKOSLOVENSKU Přes všechna nezávislá vystupování českých a slovenských stalinistů jako Biláka, Indry, Kapka, a dalších, kteří pod ochrannými perutěmi sovětských okupantů jsou stále troufalejší a snaží se vytlačit Husákovo vedení ze strany i vlády, události v ostatních zemích komunistického bloku se vyvíjejí ve prospěch Husákův. Po událostech v Polsku, které otřásly základy komunistické strany Polska a vyměnily 90% stranických funkcionářů, ostatní země Varšavské smlouvy se nenápadně, ale ve spěchu, snaží získat sympatie pracujících snižováním cen, demokratizací uvnitř dělnických odborů a větším rozhodováním ve správě podniků. Husák dlel 2 dny na návštěvě v Rumunsku počátkem měsíce března a měl přátelské rozhovory s představiteli strany a vlády. Rumunsko ve snaze zmírnit napětí ve vztazích se Sovětským svazem se poprvé po několika letech zúčastnilo zasedání zemí Varšavské smlouvy. Neznamená prý to odklon od nezávislé politiky Rumunska za posledních let, avšak hospodářská spolupráce s USA tak jak byla naznačena za návštěvy presidenta Nixoma, se nevyvíjí tak, jak se očekávalo, neboť prý je příliš mnoho komplikací při projednávání finančních otázek se soukromými firmami. Rumunsko požaduje takové obchodní výhody od Spojených států, jako mají jejich nejspřátelenější státy. Rumunský vůdce Ceausescu svolal ústřední výbor a prohlásil: “V duchu rozšíření dělnické demokracie a autonomie odborů v podnicích” a pro byrokratismus dosavadního vedení odborů, bylo toto vedení odvoláno, a vedoucím odborů byl jmenován blízký přítel Ceausescu “korunní princ” Virgil Tro- fin, 46 let stár. Ceausescu dále slíbil, že v době od roku 1972 až 1975 budou mzdy zvýšeny o 20%, bude více spotřebního zboží a více bytů. Zemědělcům slíbil více umělých hnojív a hospodářských strojů, obchodníkům a prodavačům větší podíl na zisku. Podobné úkazy jsou i v Jugoslávii, kde na požadavek odborů vláda upustila v měsíci únoru od plánovaného zvýšení cen, byly sníženy poštovní sazby, elektriky a oleje k vytápění. Vedení odborů prý varovalo vedení strany před masovými nepokoji, k čemuž radio Záhřeb komentovalo, že jakýkoliv špatný tah by mohl zapříčinit dalekosáhlé nepokoje, které by se nedaly lokalizovat a zachvátily by zemi jako požár. Komunistická strana Bulharska prý odvolala již naplánované ustanovení, jež mělo dáti zemědělcům vyšší ceny za zemědělské produkty na úkor spotřebitelů. Již v roce 1968 prý došlo k stávkám proti zvýšení potravin a jejich vůdci byli deportováni. Nyni prý jsou obyvatelé vyzýváni, aby více kritizovali a zúčastnili se aktivně diskuse o chystané nové ústavě, která má přinést změny na kulturnim, hospodářském a politickém poli. První tajemník KS Bulharska Tedor Živkov prohlásil, že hospodářství trpí velkými slabostmi, a ten kdo by sliboval, že tyto se rozplynou jako kouř, by byl lhářem. V Maďarsku se parlament při posledním zasedání rozhodl ještě před novými volbami, které se budou konat 25. dubna, rozšířit pravomoc místních národních výborů. Mohou prý rozhodovat bez pokynů shora o daních, a jmenovat ředitele škol a nemocnic. Generálni tajemník Národní fronty Ištván Benczik prohlásil, že potřebují funkcionáře, kteří se neopírají o psací stůl, ale o podporu lidu, kteří rozumějí potřebám lidu a mluví jejich řečí. Největší problém Maďarska je nedostatek bytů. Nyní prý po 20 letech neměnných cen nájemného nařídila vláda zvýšení nájemného, avšak po bouřích v Polsku strana prohlásila, že zvýšení nájemného po příštích deset let bude hrazeno státem. V Sovětském svazu byly sníženy ceny televisních přístrojů, holicích strojků, motorových kol, kuličkových psacích pér, a leningradské loděnice musí mimo dodávky admiralitě vyrábět spotřební zboží pro domácnost. Ve Východním Německu, které si snad stojí hospodářsky nejlépe ze zemí Varšavské smlouvy, došlo po bouřích v Polsku k snížení cen u 5,000 druhů syntetického textilu (syntetické záclony z Vých. Německa můžete vidět ve všech zemích komunistického bloku). Jedná se o snižení od 6 až do 32%. Nová úprava daní v řemeslných živnostech má zvýšit produktivitu zaměstnanců. Slib většího zásobování ovocem, zeleninou a bramborami má být pokynem k mobilizaci všech sil v zemědělství. Ve výstavbě bytů bylo kritizováno flákačství a nezájem. Vedoucí KS v Lipsku Karl Bauer, který měl rozpory s Východním Berlínem o správě a vlivu na území Saska, byl prý pro poškození “leninských norem” vyhozen. V Československu prý má dojít k zvýšení platů o 3.3% a množství spotřebního zboží se má zvýšit o trojnásobek oproti roku minulému. Největším problémem bude zásobování masem; milovníci vepřových pečení prý se budou muset přeorientovat na pečená kuřata. Za tím účelem se nakupují v cizině rožně na pečení kuřat dle západního vzoru. Dále prý mohou nastat potiže se zásobováním pivem, hlavně ve velkoměstech. Tato nová liberalizační hnutí a novi lidé mohou být Husákovi podporou v jeho normalizačním procesu a v boji se stalinisty. To ovšem bude též ovlivněno který se bude konat koncem měsíce března t. r. Sjezd KS Československa se má konat 25. května a bude jistě ovlivněn sjezdem KS Sovětského svazu. Za zmínku stojí odstranění Jana Piliera, jenž byl před rokem “odvolán” z ÚV KSČ a stal se představeným Ústřední rady odborů, odkud byl odvolán tento rok. Jistě pyká za hříchy, jichž se dopustil tím, že hlasoval s Dubčekem proti sovětské okupaci a proslavil se známou Pillerovou komisí z r. 1968, která měla za úkol zjistit hříchy strany v letech padesátých, kdy vládla tak zvaná deformace socialistické zákonitosti. Na místo Pillerovo nastoupil známý bojovník proti “reakci” Alois Indra, který již léta stůně na nedostatek důležitých funkcí. Lze očekávat, že v Moskvě nedojde k velkým drastickým změnám osobností a Husák bude mít hodně práce, aby uhájil své dosavadní pozice. POKUSY O PROSAZOVÁNÍ POLITICKÝCH PROCESŮ Spisovatel a komentátor čs. televize z let 1968, který odhaloval zločiny KSČ z let padesátých a pak nebojácně bojoval slovem a perem proti sovětské okupaci, byl nyní v Praze odsouzen na dva roky žaláře pro “trestné činy pobuřování, hanobení republiky a jejího představitele a přípravu trestného činu hanobení státu světové socialistické soustavy”, čímž je míněn Sovětský svaz. V Československu je trestným činem hanobení kteréhokoliv státu v područí Moskvy, kromě Číny, Albánie a Jugoslávie. Škutina byl autorem hesla Dubčekovy éry “Jsme s vámi •—• buďte s námi”, které tak často sám president Svoboda používal. Škutinovi prý se dokonce dostalo za jeho práci z let 1968 pochvalného uznání od vládních činitelů ještě po sovětské okupaci. Přes těžké onemocnění, na které nebyl brán zřetel, bude Škutina nucen odpykat trest, jež je vlastně odsouzením všech lidí, kteří se podíleli na obrod- ném procesu Pražského jara a v boji proti sovětským okupantům. Jeho odsouzení je důkazem, jak slabá je posice Husáka a presidenta Svobody, když nedokážou zastavit stalinisty v pokusech o prosazování politických procesů. Je však možné, že je naopak úspěchem Husáka a Svobody, že dosud byl odsouzen jen Škutina a ne tisíce dalších lidí — vyjma těch, kteří ukončili předčasně své životy jako Drda, Šlitr, Procházka a další .Je nesporné, že nebýt sovětské okupace, byli by dosud na živu. Další proces probíhá nyni v Praze se skupinou 19 mladých lidí, kteří v letech 1968 založili skupinu “Hnutí revoluční mládeže”. Skupina prý propagovala myšlenky Troc- kého a měla vrstevníky v Polsku a jedním členem byla též studentka Západního Berlína Sibylle Plogsted. Jedna buňka tohoto hnutí prý se nazývala česko-německým jménem Lev Ackermann z Čech a měla v bytě poštovní zaměstnankyně Petrušky Šustrové v Praze 3, Kolínská 15, malou tiskárnu, kde rozmnožovala studie, provolání, dopisy a letá- VĚSTNÍK • 7 [pageend7]ky. Pomáhala též spřátelené skupině v Polsku, pro kterou tiskla a pomocí studenta archeologie Macieje Kozlowského, který byl na jaře 1969 zatčen ve Starém Smokovci, zasílala materiál do Polska. O půl roku později, 13. prosince 1969, padla do rukou STB západoberlínská studentka Sibylle Plogstedt a o dva dny později byla zatčena Petruška Šu- strová a její přátelé. Po 13 měsíců byli vězněni v Ruzyni, než se podařilo sesmolit jakž takž obstojné obvinění za zločiny proti republice. Jenom v Praze samé prý byly tři skupiny podzemního hnutí v zemědělské škole, které vedl student filosofie Vavřinec Korčiš pod krtycím jménem seržant Wassja. Skupina prý rozmnožovala výňatky prací Troc- kého, Kollontaje, Bucharina, Džilase a Mihajlo Markoviče. Státní žalobce Štilip prý došel k závěru, že cílem skupiny bylo napomáhání reakci k politickému a hospodářskému rozvrácení republiky. Soud byl zahájen první týden v březnu, byl však odložen o celý týden, neboť obžaloba západober- línské studentky nebyla přeložena do německého jazyka. Mezi socialistickými intelektuály obžaloba těchto mladých lidí vyvolala velké pohoršení a Praze byl doručen otevřený dopis, požadující propuštění zatčených a prodiskutování jejich studií a ideí. Protestní dopis podepsali členové mozkového centra socialistického hnutí Západní Evropy Ernst Bloch, Margherita von Brentano, Ekkerhart Krippendorf, Allaine Křivině, Klaus Meschkat, Oskar Negt, Luigi Nono, Rossana Rossanda a Jean-Paul Sartre. ZMĚNY POVINNÝCH POPLATKŮ PŘI NÁVŠTĚVĚ ČESKOSLOVENSKA Dle nezaručených zpráv z Prahy se proslýchá, že dosud požadovaný poplatek 5 dolarů denně pro návštěvníka ze zahraničí prý se snižuje na $2.50 denně, ale pouze pro přímé členy rodiny, což jsou rodiče nebo sourozenci. Zájemce o udělení visa pro návštěvu Československa však musí mít potvrzení o příbuzenském svazku s osobami, které chce v Československu navštívit, dodatečně potvrzené notářem nebo Národním výborem. Ovšem rozhodující slovo bude zase mít čs. vyslanectví ve Washingtonu, D. C. Jak se zdá, zájem o dolary je, avšak rudá censura nehledí na zisk tolik, aby nedovolila sem tam někomu visum odmítnout, i když je to z pochybených důvodů — v Chicagu máme již několik případů, kdy udělení visa bylo čs. vyslanectvím ve Washingtonu odmítnuto. Je zřejmé, že zájmy sovětských poradců na ministerstvu vnitra jsou silnější než zájmy o dolary. BÝVALÝ ČS. VYSLANEC VE WASHINGTONU, D. C. K. DUDA POMOCNÝM DĚLNÍKEM V JZD Po propuštění z diplomatických služeb pro podporu Dub- čekovy politiky byl Karel Duda z Washingtonu, D. C. odvolán, v ČSSR byl několik měsíců bez práce a nakonec dostal zaměstnání pomocného dělníka na JZD v okolí Slaného v Čechách. Komunisté neznají slitování ani odpuštění. EDUARD GOLDSTUCKER O PROBLÉMECH ČESKOSLOVENSKA Bývalý předseda Svazu čs. spisovatelů a člen ÚV KSČ 1968, odsouzený 1951 k doživotnímu žaláři, měl několika- stránkový rozhovor s reportérem západoněmeckého časopisu Spiegel z 8. března 1971. Je to obsáhlá studie jednající o celých 20 letech od 1948 až po sovětskou invasi 1968. Goldstůcker říká mimo jiné, že dík Sovětskému svazu je dnešní Československo 50 let pozadu za zeměmi svobodné Evropy a jedině zázrak v Československu nebo katastrofa v Západním Německu by mohla dát Československu šanci tento nedostatek vyrovnat. Československo prý po r. 1948 bylo donuceno kopírovat vzor Sovětského svazu a budovat těžký průmysl, který nakonec měl přinést produkci rovnající se šestinásobku průmyslové produkce Československa z r. 1937. Bohužel výstavba průmyslu po vzoru Sovětského svazu nestačila ani na modernizaci a údržbu továrních strojů. Tak prý došlo k hospodářství k takové situaci, že zůstaly pouze Čs. úřady kladou otázky žadatelům o návštěvní visum dvě východiska — hospodářský krach, nebo zrušení politického systému z doby éry A. Novotného, za které žádná hospodářská obnova nebyla možná. Proto došlo k r. 1968. Na otázku, zda dosud věří v socialismus, Goldstůcker prohlásil, že v teorii dává přednost socialismu — avšak socialismu bez deformací. V praxi poukazuje na 50 letou socialistickou velmoc a řadu států se socialistickým zřízením, jejichž lidé žijí více méně v chudobě, nesvobodě, a v zásadě pod policejním režimem. Socialismus může prý zvítězit pouze tehdy, zaručí-li lidu lepší hmotné a duševní svobody než může dát každý jiný společenský systém. Deformace prý vyvstaly ze zpátečnické situace v Sovětském svazu, kde revoluce vyrostla z mas prostých mužíků, kteří později nemohli dáti žádné velké rady komunistickému vedení k řešení politických otázek. Proto jak vládci Kremlu, tak sovětská inteligence pohlížejí na masy ruského národa jako na zaostalé, kteří nehrají vůbec žádnou roli a spadají do područí vládnoucích, kteří vládnou jejich jménem. Hnutí, jež vedlo k událostem 1968 může být v nejhorším pouze zpomaleno, nemůže být však úplně zastaveno, a projeví se brzy stejně jinou formou, jako například Pařížská komuna 1871, která měla krátké trvání a byla násilně potlačena, aby později v jiné formě, se projevily její důsledky. Důsledky událostí v Československu 1968 se nyní projevily v Polsku a ostatní země s chvatem se pokoušejí napravovat nedostatky, aby nedošlo k dalším podobným situacím, Sovětský svaz nevyjímaje. Sověti určitě z Goldstůckera radost nemají. Během procesu se obžalovaní chovali důstojně a nebojácně. Vůdčí člen skupiny obžalovaných podotýkal, že je paradoxní být v socialistickém státě souzen za publikování socialistických myšlenek Lenina a Marxe. Prokuratura zažila horké chvíle, těžko mohla sama věřit přesvědčivosti svých obvinění. K velkému překvapení diváků přítomných v soudní síni troufali si právní zástupci souzených více, než se očekávalo. Během posledního zasedání pronesl jeden z obhájců tak ohnivou obhajobu, že mu část přítomných diváků počala tleskat. Toto ovšem nemohl strpěti pan sudí a nařídil policii, aby provinivší se diváci opustili soudní síň. Při procesu došlo k větším strkanicím mezi diváky a policií, následkem čehož došlo k zranění japonského novináře. Před soudní budovou stály zástupy lidí, kteří se už nemohli dostat do soudní síně, neboť vstup byl pouze na vstupenky. Mimo dalších byli též v zástupu před budovou Marie Šver- mová, Otta Šling mladší, Rudolf Slánský mladší, dr. Fr. Kriegl, spisovatel L. Vaculík a jiní. Vůdce strany Revoluční skupiny mladých byl odsouzen na 4 roky, další na 12 až 30 měsíců, takže jen 4 zůstali ve vězení, neboť ostatní si odpykali trest vazbou 13 měsíců od doby zatčení. Tento soudní proces s mladými socialisty bude mít ještě odezvu v socialistickém hnutí západní Evropy a Čs. komunistické straně způsobí v zahraničí mnoho nepříjemnosti. Čs. úřady kladou otázky žadatelům o návštěvní visum Čs. vyslanectví ve Washingtonu, D. C., žádá, aby bývalí čs. občané (či osoby narozené v Československu) žádající o návštěvní visum do Československa, vyplnili dotazník, který klade následující otázky: 1) a. Kdy a jakým způsobem jste opustil Československo? b. Udělily Vám čs. úřady povolení k trvalému pobytu v USA? 2) Kdy jste se stal americkým občanem? 3) Jaká byla Vaše poslední adresa v Československu? Podle zpráv z mnoha stran čs. velvyslanectví ve Washingtonu, D. C. letošním žadatelům — jejichž odpovědi na tyto otázky se čs. úřadům nelíbí — visum neuděluje. Cs. vyslanectví ve Washingtonu, D. C., žádá, aby bývalí čs. občané (či osoby narozené v Československu) žádající o návštěvní visum do Československa, vyplnili dotazník, který klade následující otázky: 1) a. Kdy a jakým způsobem jste opustil Československo? b. Udělily Vám čs. úřady povolení k trvalému pobytu v USA? 2) Kdy jste se stal americkým občanem? 3) Jaká byla Vaše poslední adresa v Československu? Podle zpráv z mnoha stran čs. velvyslanectví ve Washingtonu, D. C. letošním žadatelům — jejichž odpovědi na tyto otázky se čs. úřadům nelíbí — visum neuděluje. 2 • VĚSTNÍK [pageend8]Z OBLASTÍ A ODBOČEK ODBOČKA MASARYK, DETROIT, MICH. “Teče voda, teče’’ zazněla v Detroitu Odbočka Masaryk v Detroit uspořádala dne 12. března přátelský večer spojený se vzpomínkou na TGM. V posledních měsících zaznamenáváme trvalý vzestup počtu návštěvníků a tak poprvé po dlouhých letech zamluvili jsme větší sál a byl téměř obsazen. Za onemocnělého předsedu Sklenáře přivítala přítomné místopředsedkyně Zemeneová, zvláště vyzdvihla účast Mrs. Zaporoszetz, sekretářky organizace Porobených národů v Detroitu. V této organizaci jsou zastoupeny snad všechny národní skupiny východní a střední Evropy, které nyní musí žiti pod komunistickou nadvládou. Zástupci naší odbočky se prací v tomto sdružení zúčastňují. Vzpomínku na presidenta Osvoboditele přednesli podle knihy Karla Čapka “Hovory s TGM” naši mladí, narození v padesátých letech již za vlády soudruhů Zápotockého a Novotného. Oba přednášející, Alice a Míša Poláčkovi, sklidili zasloužený potlesk. Na závěr vzpomínky zazpívali jsme všichni Masarykovu oblíbenou píseň “Teče voda, teče”. Byl to pěkný večer a sejdeme se opět koncem května. Karel Lípa, tajemník. ODBOČKA ZÁPADNÍ PŘEDMÉSTÍ konala svoji schůzi 17. března v Mid America bance v Ciceru, 111. Schůzi zahájila v 8 hod. večer předsedkyně odbočky ses. Vlasta Vrázová. Po uvítání přítomných a hostů požádala tajemnici ses. Langovou o přečtení posledního zápisu. Zápis schválen jak sepsán. Ses. Vrázová se pak ujala slova a referovala k záležitosti vydírání čs. uprchlíků ze strany čs. úřadů, která skončila tím, že Husák prohlásil, že o celé věci sám nic nevěděl, a vše odvolal. Dopisy se žádostí o dolary přestaly uprchlíkům docházet, ale situace není dosud jasná pokud jde o majetkové otázky, t. j. zabavování majetku, třeba poloviny domu, kterou uprchlík v Československu vlastní apod. Z úspěchu naší společné akce je patrné, že společným úsilím lze docílit kladného výsledku. Dále promluvila ses. Vrázová o Panoramě, která vyšla a je rozesílána úřadovnou ČSNRA. Vyzdvihla význam publikace, která podává obraz o imigraci Čechů a Slováků do Ameriky a je psána především pro Američany, tak aby o naší ethnické skupině více věděli — neboť i president Kennedy kupř., mluvě o čs. imigraci, jednou uvedl nesprávná čísla. Cena Panoramy je $7.00, je to však cena režijní, která zahrnuje pouze náklady za tisk, papír a vazbu knihy. Práce redakční a administrativní nejsou v ceně započteny. Chceme, aby Panorama splnila svůj účel, uvedla sestra Vrázová, a apelovala na přítomné, aby se co nejvíce snažili Panoramu rozšířit jak mezi českými a slovenskými krajany, tak mezi Američany. Ses. Pavla Janečková podala výroční finanční zprávu. Zpráva byla schválena a sestře Janečkové poděkováno za přesnost, se kterou vede účetnictví odbočky. V závěru své zprávy navrhla ses. Janečková, aby byla odevzdána schůzi Výkonného výboru ČSNRA, která se bude konat ve dnech 17. a 18. dubna 1971 v Ciceru, 111., částka $200.00 jako dar na činnost Rady. Návrh podporovala ses. Svrčková — odhlasováno jednohlasně. Kromě toho odevzdává právě odbočka Západní předměstí členské příspěvky za všechny své členy na rok 1971 ve výši $214.00. Ses. Vrázová ses. Janečkové za její zprávu poděkovala a vyslovila se, že odbočka Západní předměstí patří k odbočkám nejpořádnějším a že by všechny odbočky měly za své členy vždy včas zaplatit příspěvky. Pak se o slovo přihlásil br. Louis Májovský. Zhodnotil význam Panoramy, řekl, že jde o publikaci, na kterou můžeme být hrdi — a obrátil se na přítomné s výzvou, aby knihu pomohli co nejvíce rozšířit. Řekl, že je velmi vhodným dárkem — kupř. ku graduaci mladých lidí, kteří z českých a slovenských rodin v Americe vyšli, dárkem veřejným knihovnám, kde Panorama svůj účel může splnit nejlépe, dárkem příbuzným či přátelům atd. Také organizace by měly Panoramu kupovat a dát ji třeba darem svým úředníkům, kteří vykonávají bezplatnou záslužnou práci apod. Projev br. Májovského byl kvitován velmi kladně a členové odbočky přislíbili Panoramu co nejvíce rozšiřovat. Následovalo milé pohoštění, domácí koláčky a pečivo, které naše členky přinesly, bylo jako vždy výborné. Program schůze byl obohacen krásným barevným filmem, laskavě za půjčeným Hegerovou cestovní kanceláří a promítnutým br. Frankem Janečkou. Film ukázal Havajské ostrovy, jejich města, přírodu a nádherné pláže a vzbudil v nás touhu, jednou je navštívit. PORTLAND, OREGON Za naší nezapomenutelné návštěvy oslav uspořádaných Čs. národní radou americkou ve Washingtonu, D. C. v říjnu 1968, velice mne zaujalo, že v tamní katedrále byla předvedena první vlajka ČSR. Staří čs. legionáři v New Yorku přivezli ji s sebou jako nejvzácnější klenot, — a když ji před oltářem rozvinuli po celé délce, maně jsem vzpomínal na nebožtíka faráře česko-bratrského kostela dr. Vincenta Píska, jak hrdě nám před 40-45 lety vypravoval historii této památky, jak se vlastenecké ženy střídaly v lemování stehy, v žehlení a skládání vlajky. Prý každá chtěla aspoň jediným stehem či pohybem přispět, než vlajka bude slavnostně doručena presidentu Masarykovi do hotelu Plaza, aby ji tam nad portálem vyvěsil jako symbol nově zrozeného státu. Domnívám se, že žije hodně pamětníků této události, vždyť tehdy v české čtvrti Yorkville žilo mnoho krajanů a velmi mnozí z nich se přicházeli před hotel Plaza na československý prapor podívat. Můj strýc Rudolf Dufek, farmář u Schenectady, N. Y., mi hrdě vypravoval, že s celou svojí rodinou jednu neděli přijeli vlakem a měli štěstí, že si s Masarykem -podali ruce zrovna před jeho odjezdem z USA. Dr. Písek se znal s prof. Masarykem a po válce si vzájemně dopisovali. Tyto dopisy jsem viděl, byli rukopisně psané a ne na psacím stroji (což nám bylo divné). Farář Písek byl hrdý na tuto korespondenci, ale nepřijal Masarykovu nabídku, aby přijel do Čs. republiky a tam se zapojil do veřejných služeb. Osobně se domnívám, že tak učinil ze zdravotních důvodů a pak se mu nelíbila určitá roztříštěnost ve vlasti. S Amerikou, jaká tehdy byla, byl velice spokojen a oba jsme věřili, že ani v ráji nemůže být život krásnější. Zrovna nyní čtu v krajanském tisku, že když “Nový (čs.) stát potřeboval novou vlajku, byla vypsána soutěž, ve které zvítězil návrh zasloužilého umělce Jaroslava Jareše: do bílo- červené vložil modrý klín.” Bylo by záhodno, kdyby tato věc se mohla oficiálně vyšetřit pro budoucnost. John Martin, Portland, Oregon. Příkladem . . . 10. března se konala schůze Sokola Town of Lake. Po projednání úředních záležitostí předaly členky Sokolice darem výtisky PANORAMY členům rodin zemřelých členů jednoty: Fred Vodáka, Charles Koleny, a Jerry Husy, jejichž životopisy Panorama přináší. Na únorové schůzi bylo usneseno, že kterýkoli člen Sokola Town of Lake si může výtisk Panoramy zakoupit za poloviční cenu, t. j. $3.50 — a jednota doplatí sama rozdíl. Usnesení Sokola Town of Lake je příkladem hodným následování. Jednoty a organizace, těšíme se na Vaše objednávky! VĚSTNÍK • 9 [pageend9]Z DOPISŮ REDAKCI PANORAMY Mrs. Charles Kolařík, Menlo Park, Calif.: “Děkuji Vám ze srdce za obrovskou práci na Panoramě a krásnou snahu . . .” * * * Mrs. Angeline Tauchen Thompson, Omaha, Nebr.: “I received my copy of Panorama and am very proud of it. You folks did a tremendous job in publishing it! It truly was worth-while waiting for . . .” * * * John R. Vosburgh, Bethesda, Md. “Thank you very much for the interesting and attractive book Panorama. I was especially pleased to note that the opening article is by my friend and National Park Service colleague, Dr. George J. Švejda. As usual, his writing is of a high order. The fact that I had many high school classmates who were second generation Czechs and Slovaks makes this book of additional value to me. I have prized their friendship for many years.” * * * Mrs. Paul Sramek, Meadowlands, Minn. “Dear Miss Vraz: Thank you for the fine work you did on the “Panorama”. I am very pleased with the book. It contains lives of many people I know and knew. What a wonderful tribute to the Czechs! — The book arrived Jan. 26th—anniversary date of Paul’s death. His picture and the life story are a creditable piece of work. Thank you very much for doing it. I must tell you how much I enjoy the American Bulletin. I am very grateful that you keep us informed on the conditions in Czechoslovakia. I read your family history with great interest. A friend who lives here in Meadowlands told me she remembered your father’s lecture and pictures in Praha. She was 10 then—she is now in her late 60’s. Imagine what an impression he made. * * * Stella Tichy, Skokie, III. "Thanks for sending me the Panorama book which I am reading with great interest. It is a highly polished, fine piece of editorial work and I am proud that my father’s biography is included. I commend highly Vlasta Vraz and her co-editors, Roderick Gorman and James Cihak. The story of E. St. Vraz is unusual for a man in his time. I had great admiration and -respect for his son Victor, and was saddened by his early death. He cried out so loud against the Nazi lies, and must have died a broken-hearted man. The book brings -back many memories, and I realize that volumes could really be written about our thrifty, law- abiding Czechoslovaks. My good wishes for the success of Panorama.” * * * Mrs. Henrietta Crouch, Parma, Ohio. “Thank you for the copy of Panorama which I have been examining ever since it arrived during the week. It represents a historical milestone of which you can be very proud. . . . No doubt Panorama will enjoy widespread circulation. . . . Thank you again!” # He H: Ludmila M. Yachman, Secretary of the District Council C.S.A. of Metropolitan New York. “This will acknowledge the receipt of a copy of Panorama. It is beautifully done and most interesting.” Karel Lípa, Detroit, Mich. Začátkem letošního roku vyšla v Chicagu “Panorama”, historický přehled života Čechů a Slováků ve Spojených státech. Několika jedincům, v čele s čestnou předsedkyní Československé národní rady americké, Vlastou Vrázovou, se podařilo uskutečniti dílo daleko přesahující význam dnešní etnické skupiny Američanů českého a slovenského původu. Je téměř jisté, že tato publikace se stane vzorem pro podobné publikace ostatních etnických skupin. Již nyní objednávají knihu americké imigrační úřady, knihovny i soukromí čtenáři. Na 320 hustě popsaných stranách vkusného uspořádání se dočteme o prvých přistěhovalcích z Čech, masové emigraci 19. století, podpoře, kterou poskytli američtí Češi a Slováci I. i II. odboji, i o pomoci velké Ameriky malému demokratickému Československu. V kapitole pojednávající o tom, co jsme Americe přinesli, se s hrdostí dovídáme, že není snad jeden kulturní či průmyslový obor, v němž by Čech či Slovák nevynikl. Od prvého světoznámého českého emigranta v Americe Augustina Heřmana až k astronautům Lovellovi a Cernanovi je to dědictví, které nám může závidět kterýkoliv národ na světě! V publikaci jsou uvedeny též všechny existující periodické tiskoviny, historie spolků a organizací v jednotlivých státech USA, sokolské organizace a jejich nynější stav, i politické směry a vývoj. V části životopisné, biografické, která je jakýmsi “Who is Who” našeho krajanského života, se čtenář dočte mnohdy dost nového a jistě se i často objeví nové příbuzenské svazky, dosud neznámé. Ovšem jako každá podobná publikace, ani tato nemůže obsáhnout vše. Těm, kteří by z tohoto důvodu byli nespokojeni, je třeba připomenout, že vydavatelé doslova 4 roky prosili veřejnost o zaslání všech podkladů — a všem připomínkám ochotně v rámci možností vyhověli. Cena publikace je $7.00 a je možno objednati ji u Czechoslovak National Council of America, 2137 So. Lombard Ave., Cicero, 111. 60650. ¥ * » A. Benesh — Z Michigan o Panoramě S radosti jsme prijali zprávu, ze vyšla Panorama, obsáhlá historie naší práce, našich organizací, zachycující důležité události, životopisné historie mnoha našich krajanských lidí, životopisy významných osobností a celé naše národní dění v Americe. Sestavení Panoramy bylo úkolem předsevzatým naší ústřední organizací v Americe, Československou národní radou americkou, před několika léty — a nyní je úkolem úspěšně splněným. Pro nás v Michiganu je kniha též důležitá. Přináší obsáhlejší článek o celkové historii našich lidí v Michiganu, zahrnující více jak sto let, více článků o našich organisa- cich a též některé rodinné zápisy. Litovati je jen, že zde není více našich rodinných statí ku zvěčnění veliké práce, kterou naši předchůdci a jejich další rodiny v našem státě vykonali ku obohacení všech. Je tu však nejen důležitá studie našich ve státě, ale zahrnuty v bohaté této knize jsou skoro všechny státy naší Unie i Kanady, obsáhlé a význačné popisy všech nám známých i neznámých míst, kde se naši lidé usadili a pracovali, úplné historie velikých měst, států od New Yorku až po Kalifornii, od Minnesoty až dolů po Texas. Kniha obsahuje přes 300 stran, obsahuje i mnoho význačných a zajímavých fotografií a mnoho stran životopisů četných krajanských rodin z mnoha států, jejich příchod, usazení se často i v nehostinných krajích, pionýrské strasti a dosažení úspěchu v boji života. Dočítáme se o příchodu Augusta Heřmana a moravských bratří, o jejich vlivu a práci, přistěhovalectví po bouřích v r. 1848, o hromadných příjezdech imigrantů ku konci století až do let dvacátých, o jejich snahách, práci, rozkvětu kulturního, pomocného, bratrského, sesterského, národního, sokolského, všestranně různého podnikání. Zahrnuty jsou i detailní dějiny našich organisací, jejich vznik, práce a rozšíření, zahrnuty jsou i literární, básnické, umělecké snahy našich lidí v Americe. Můžeme být právem hrdi, že se můžeme vykázati dílem tak důkladným, dobře sepsaným a vydaným v úhledné, v deskách vázané knize, která bude ozdobou každé knihovny. Věříme, že kniha bude našimi lidmi kupována a bude též vhodným darem do školních i občanských knihoven. Takže Panoramu můžete za cenu $7.00 koupit nejen sobě, ale též jako dar pro knihovnu ve Vašem místě, školu a pod. — či jim koupi doporučit. 10 • VĚSTNÍK [pageend10]Na okraj knihy Tada Szulce: Czechoslovakia Since World War II Vydal Viking Press, Inc., New York, N. Y., 1971. Cena $14.00. Profesor university v Edinburghu, Charles Sarolea, v jedné staré brožurce o TGM píše, že se historikové často pozastavují s podivem nad tím, že Češi a Slováci zažili ve své historii tolik tragických změn. “Zkoumáme-li však příčinu jejich útrap a jejich politických porážek,” píše Sarolea, “najdeme ji — jakkoli to snad zní protismyslně, v mravní a politické převaze českého národa. V politice se často stává, že ten nebo onen národ dosahuje dočasného úspěchu, protože přišel v pravý čas. A pravděpodobně nejlépe vysvětlíme to, co nás jinak mate v českých dějinách, když řekneme, že český národ opět a opět se dostavil na scénu příliš časně a že jej stihl osud oněch národů, které náhodou razí cestu dříve, než jiné národy jsou připraveny kráčet v jeho stopách. Čechové byli v politice národem průkopníků . . .” Když si přečtete Szulcovu podrobnou, žurnalisticky populárně psanou historii Československa od skončení Druhé světové války, Saroleova theorie se v ní několikrát potvrzuje, ať Szulc píše o roku 1945, 1948, 1953, 1956 nebo (hlavně) o období 1968-1969. A to Szulc ještě neměl možnost konfrontovat Pražské jaro 1968 s událostmi v Polsku v prosinci 1970. Szulc sám razí v knize dvě theorie. Především nepřímo dokazuje, že Brežněvova doktrína o omezené svrchovanosti nevznikla roku 1968 v souvislosti s invasí. Praotcem této doktríny je podle Szulce sám Stalin, který ji ovšem uplatňoval jinými prostředky, ale s podobnými výsledky, jak o tom svědčí osud “lidových demokracií” z konce čtyřicátých a ze začátku padesátých let. Stalin a po něm i jeho dědicové včetně Chruščova (Polsko, Maďarsko 1956) se vždy snažili tak či onak udržet jak ideologický, tak mocenský monolit sovětského bloku. Avšak tento monolit se už od Stalinova rozkolu s Titem soustavně drolí a je jenom otázkou času, kdy nastane jeho konečný rozklad. V potlačení obrodného procesu v Československu Szulc vidí podle své druhé theorie jen jednu kapitolu v celém tomto vývoji. Dramatické události let 1968 a 1969 v Československu, píše přesvědčivě Szulc, jsou jen začátkem zásadní proměny komunismu, jak jej známe v tomto století, ne-li jeho konečného rozkladu. Szulcova kniha je přímo pokladnicí podrobných informací z historie Československa v letech 1945 až 1969. Avšak kapitola první, která se zabývá léty 1945-1948, se přímo hemží zbytečnými chybami. Typickou ukázkou je Szulcovo tvrzení, že Pražské povstání řídil Český národní výbor v čele s gen. Lvem Prchalou. Nutno se pozastavit také nad tím, že Szulc v této kapitole nekriticky přijímá režimistické tvrzení, že na Pražském i na Slovenském národním povstání měli největší zásluhu komunisté; mimo to si nepreštudoval americké prameny historie osvobozování Prahy v květnu 1945. Přijímá jako fakt ničím nepodložené tvrzení Josefa Smrkovského z r. 1965 (Szulc zná jen jeho druhou versi z r. 1967), že prý jeho zásluhou nepřišly americké tanky v květnu 1945 do Prahy. Szulcovi se ovšem Smrkovského tvrzení hodilo k dalšímu ironickému paradoxu (ve kterých si v knize libuje), že totiž týž Smrkovský, který r. 1945 zachránil Prahu pro sovětské tanky, r. 1968 se nechtě přičinil o to, že tam sovětské tanky přišly znovu. Také Szulcovo tvrzení, že slovenčina má blíže k polštině než k češtině, zbytečně zmenšuje hodnotu jeho jinak velmi cenné a čs. věci celkem sympatické práce. J. N. Duben. Z projevu br. Zdeňka Slavíka z Toronta v clevelandskom rozhlase 6. března Vazem přátele! Před sto dvacátým prvým _ rokem se narodil zakladatel a prvý president Republiky Československé — Tomáš Masaryk. Filosof, státník — krásný člověk, na kterého je hrdý celý náš národ. Jeho filosofie je dodnes přednášená na všech universitách celého kulturního světa. Masaryk je symbolem šťastného, spořádaného státu Čechů a Slováků. Masaryk je symbolem svobody, nezávislosti a svornosti našich národů. V den jeho pohřbu národ na ulicích klekal a plakal. Dnes — po tolika letech — ho vzpomíná se stejnou láskou a úctou. V pevné víře ve svůj opět svobodný zítřek. Masaryk včas odešel. Aby se nedočkal svého velkého životního zklamání. Nacistické okupace — a pozdějšího komunistického puče ve své demokratické zemi. * * * Měsíc únor je ročním obdobím, které nerad vzpomínám. Protože tento měsíc je mezníkem, kdy pohasly radostné oči dětí, dospělých, oči celého mého národa. Protože právě v únoru, v tom rušném roce 1948, byly zničeny všechny naděje na obnovení svobody a demokracie v našem státě. Před třiadvaceti lety byla středa 25. únorem. Na Václavském náměstí slávou a alkoholem zpitý ministerský předseda Gottwald dovršoval tenkrát násilí komunistického puče. Třídní nenávist vynesla na slunce nové lidi. A také nové zrádce a kolaboranty. Nevadí, že to slunce je rudé krví a pálí zlobou a odporem národa. Učinili jsme právě v této době opravdu všechno, abychom tomuto násilí zabránili? To je otázka stále palčivá. Nejen doma, ale i zde v exilu. Podobnou otázku položila mi zde v emigraci po dvaceti letech — po srpnové agresi v roce 1968 — má jednadvaceti- letá dcera, která přišla na svět v podzimním měsíci prvého roku bolševické nesvobody. Její pohled jsem vydržel. A jestli jsem něčeho litoval, pak snad té skutečnosti, že jsem možná neměl tehdy více sil a zkušeností. Komunistický režim mě přesto odměnil doživotním žalářem. Není nezajímavé, že násilím nastolený bolševický režim při každém výročí svého únorového vítězství, se tohoto data tolik obává. Také letos. Každoročně je v Československé republice vyhlašována bezpečnostní a vojenská pohotovost. Tanky, děla a napřažené automaty připomínají lidu “jeho” vnucené vítězství. Každoročně putují do vězení v této době další občané se statečnou rovnou páteří. Před třiadvaceti lety, před deseti, také letos. Jako únor, hodnotí se zde v exilu i srpen 1968. Bolševická sovětská agrese. Tolik připomíná únor 1948. A mnozí zde — i doma, pokládají právě srpen za dědictví února. Neprávem? Posuďte sami, přátelé. Je v našich rukách — naše úsilí, abychom denně burcovali tento šťastný, svobodný kontinent. Abychom zabránili pronikání bolševické propagandy a jejích cílů do těchto svobodných zemí. Aby tady nikdy se neopakoval podobný měsíc — únor. Měsíc násilí. Měsíc komunistického puče. Snahy o to jsou veliké. Je na nás, aby právě tyto svobodné země — jejich občané si uvědomovali bolševické nebezpečí, které je denně ohrožuje. Aby měli sílu a vůli mu úspěšně čeliti. Aby mohli pozved- nouti moc, aby svoboda a štěstí vrátily se zase do malé, krásné země v srdci Evropy. Do země, jejíž lid po svém přirozeném právu již tak dlouho marně touží a o něj statečně usiluje. Do země, kde je domov můj — a také domov váš, milí moji přátelé. PANORAMA Všem, kteří zaslali biografie dlouhé jen na 1/s či Yn stránky, nabízíme Panoramu za $7.00 za výtisk (včetně poštovného). Předsednictvo ČSNRA rozhodlo, aby Panorama byla prodávána bez zisku, t. j. pouze za cenu režijních nákladů vytištění knihy a její vazby. Redakční práce byly vykonány zdarma. Panoramu tedy dáváme do oběhu za cenu minimální. VESTNÍK • 11 [pageend11]PRO ZDRAVÍ A KRÁSU ZDRAVI-TAMIN kapsle na krev a sílu, zásoba na 5 týdnů ..................................................................... $3.98 Na deset týdnů jen ............................................. 6.98 LAGUNA—5ti VITAMINOVÝ krém krášlící i hojivý, nemastný, k použití na den, ideální pod pudr a make-up ................................................................. 3.50 LAGUNA—REGENERAČNÍ krém k oživení a k zušlechtění vrásčité pleti, jemně mastný, výživný, k použiti na noc ...................................................... 3.50 LAGUNA—TEKUTÝ krém z olejů čtyř léčivých bylin s A-vitaminem (a pach těla zahánějícím chlorofylem) na ruce i tělo po koupeli a po práci—8 oz..................................................................... 3.00 VŠECHNY TŘI JEN ............................................ $9.00 EUROPEAN DRUGS Břetislav a Anna Jelínkovi P.O. Bo 927 Laguna Beach, California 92652 Roční předplatné Věstníku neb American Bulletinu pro nečleny - $2.00 ročně CSA STŘEŽÍ VAŠI BUDOUCNOST. Jestliže jste členem bratrské a sesterské podpůrné Jednoty ČSA, jste kryt tím nejlepším životním pojištěním jaké může pouze bratrská jednota poskytnouti. Jakmile se stanete členem Jednoty ČSA, tato přejímá veškerou zodpovědnost a závazky z vašeho členství plynoucí. Více než 60 organisátorů Jednoty, s dokonalou průpravou representuje ČSA ve většině států Unie a jest připraveno podati vám veškeré informace týkající se vašeho životního pojištění a vypracovati vám individuální plány, které vám zaručí nejvyšší možnou ochranu pro vaši budoucnost. ČSA má přes 270 řádů ve většině států Ameriky, v nichž naleznete bratrské prostředí, které vám nemůže poskytnouti žádná obchodní pojišťovna. Ovšem, kromě toho, členství v Jednotě ČSA opravňuje vás k řadě výhod jaké opět pouze bratrská jednota může poskytnouti. Kdo Jednotu ČSA doporučuje? Téměř 116 let její služby desetitisícům spokojených členů. ČSA nikdy nezklame, neboť jest vybudována na základech stmelených z poctivosti a zodpovědnosti. ČSA chrání vaši budoucnost. Staňte se jejími členy, doporučte ji svým přátelům a známým. Č.S.A. • 2138 S. 61 st Court, Cicero, III. 60650 VĚSTNÍK 2137 So. Lombard Ave. Cicero, Illinois 60650 Room 202 SECOND CLAS8 POSTAGE PAID at Chicago, Illinois ADDRES8 CORRECTION REQUE8TED [pageend12]