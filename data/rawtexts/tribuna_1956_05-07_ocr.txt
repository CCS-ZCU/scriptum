TRIBUNA LIST ČESKOSLOVENSKÉHO ZAHRANIČNÍHO ÚSTAVU V EXILU Z OBSAHU V. Brzorád, Spojené státy a měnící se svět J. Matis, Čs. komunisté a Amerika A. Burns Chalmers, Náboženství v životě amerického lidu Howavd E. Wilson, Výchova a národní povaha Meyer Weinberg, Oscar E. Shabat, Demokratická zahraniční politika V. Chalupa, M. Povolný, Změny nic neměnící T. Eliáš, Barevné národy Poznámky ze světa i podsvětí - Listy z exilu — Z dopisů a diskusí SPOJENÉ STÁTY AMERICKÉ — mladá země plná protikladů. Na levém břehu řeky Hudson je New York, město mrakodrapů. Na pravém břehu je Fort Lee s domky na skalinách, obrostlých travou a divokými keři. Ve Fort Lee vám vyvstane před očima domov v Československu a hledíce na skaliny, trávu a keře naráz si uvědomíte, že to trvá staletí, než se vyšlape stezka a než vysoká, košatá hrušeň vyroste před domem, který si vystavěl člověk. A přitom jsou Spojené státy nej starší republikou s nej starší ústavou na světě. Požádali jsme několik amerických přátel, aby nám o této zemi napsali do TRIBUNY a aby psali o věcech, jež nebijí do očí na první pohled nebo denně v novinách a přesto jsou klíčem k duši lidu, který je oporou svobodného světa. TRIBUNA VELKÁ ROZPRAVA Prvé kolo »velké theoretické rozpravy« o poválečné americké zahraniční politice skončilo někdy počátkem roku 1953. Šlo v něm o její myšlenkovou a filosofickou podstatu. Byl to spor dvou škol, jež se zásadně rozcházejí v názoru na povahu člověka, společnosti a politiky. Ve vyhraněných extrémech stáli na jedné straně »utopisté«, věřící v uskutečnění racionálního a mravního politického řádu; na druhé straně stáli »realisté«, přesvědčení o nedokonalosti lidské přirozenosti a neustálém konfliktu zájmů, jež činí mravní politický řád pomyslným. V mezinárodní politice šlo o to, zdali americká zahraniční politika má sloužit universální demokracii v termínech ideologických či zdali bude sloužit Spojeným státům v termínech národního zájmu. Ačkoli v theoretických rozpravách lze těžko mluvit vítězství a porážce, dnešní americké myšleni se nesporně kloní na stranu realistů a národního zájmu. Vjarních měsících letošního roku se tato rozprava dostala do druhého kola. Jde v něm o strategii americké zahraniční politiky. Dvěma jejími nejvýmluvněj- šími příklady jsou soukromé memorandum George F. Kennana a kniha Henry L. Robertse Russia. and America. Nebudeme se na tomto místě zabývat oběma pracemi v jejich úplnosti. Omezujeme se na jejich postoj k zemím pod sovětskou nadvládou a na obecné myšlenky, jež tento postoj podmiňují. George F. Kennan píše ve svém memorandu o stylu, avšak protože se zabývá dlouhodobými výhledy, zřejmě má na mysli strategii zahraniční politiky. Ačkoliv odsuzuje odpornou nespravedlnost, spáchanou Sovětským svazem ve východní Evropě, tvrdí, že »at v dobrém či ve zlém«, co se stalo ve východní Evropě, je třeba považovat za konečné. Spojené státy mohou podle něho nejvýš doufat, že východoevropské komunistické režimy se vyvinou k větší nezávislosti na Rusku a budou poslušnější domácího veřejného mínění. A považuje za špatnou službu podporovat naději východoevropských zemí, že kolo dějin se obrátí o deset či dvacet let zpátky. Robertsova kniha je výsledkem rozprav skupiny mužů, kteří jsouce většinou znalci Sovětského svazu se hlásí k různým myšlenkovým školám. Proto je Russia and America spíše souhrnem názorů než jednoznačnou směrnicí, jakou je memorandum Ken- nanovo. Kapitola o východní Evropě rozebírá tři možnosti: zachování státu quo v naději na postupné vnitřní uvolnění; politiku volné ruky, trvající na dodržení sovětských závazků o lidských právech a svobodných volbách; a politiku intensivní studené války a tlaku. Dochází k závěru, že co mohou Spojené státy pro východní Evropu dělat, je dodávat »zprávy a ne propagandu, podporu a ne podněcování, zachování svébytné kultury a ne sabotáž režimu*. Za cíl pak pokládá »udržovat víru v lidech východní Evropy jako spoluobčanech, udržovat naději při životě a pocit sounáležitosti*. Dokonč. na str. 16 1956 KVĚTEN-ČERVENEC r o č ník VIII [pageend1]2 TRIBUNA POZNÁMKY ZE SVĚTA... VIDEANT CONSULES. . . Hlavním nepřítelem československého lidu doma i v exilu je komunismus a sovětský imperialismus. Všechno, co odvrací pozornost svobodných Čechoslováků od tohoto nepřítele, je na škodu naši věci. Všechno, jso rozptyluje síly svobodných Čechoslováků, pomáhá jejich nepříteli. A všechno, co obraci svobodné Čechoslováky proti sobě navzájem, je^ trestuhodné. Na věci svobodného Československa se prohřešuje každý, kdo se na některém z těchto činů podilí. Vina je také na těch, kdo usiluji o jednotu naši zahranični akce, ale dají se svést, aby byli pasivními účastníky jejího rozkladu', kdo se dají vyprovokovat, aby své sily vyčerpávali na vnitroexilových sporech a ambicích', a kdo se exilovým ovzduším dali tak otrávit, že přestávají rozeznávat mezi věcmi důležitými a podružnými. Hlavní vina je však na těch, o nichž se musíme domnívat, že jsou s to dohlédnout důsledky svých slov a činů, a kdo jimi přesto exil rozvracejí a odvracejí', kdo otevřeně nebo zastřeně dělají z exulantů vzájemné nepřátele, místo aby je spojovali', kdo tráví exilové studně předstírajíce, že nalévají čisté vody; a kdo s farizejskou jistotou prohlašuji za rouhače a hříšníky a nevědomce všechny, kdo s nimi nesouhlasí. Nemohli jsme si vybrat své exilové partnery, každý má právo na exil a na svobodu. Je však v našich silách volit si podmínky, za kterých s nimi chceme v exilu spolužít: v důležitých věcech je musíme vyzývat, aby zadrželi', podružné věci můžeme přehlížet', ve všech věcech musíme hledět, nač Rim přikázal hledět svým konsulům — aby neutrpěla újmy svobodná Republika.JAN BALADA WOODROW WILSON 1856-1956 Před 100 lety se narodil Woodrow Wilson, prefosor politické vědy, president princetonské university a dvacatý osmý president Spojených států. Tomáš G. Masaryk o něm napsal v 8o. kapitole své Světové revoluce: Já jsem ve Wilsonovi od počátku viděl svědomitého, upřímného interpreta Lincolnovy demokracie a amerických politických a kulturních ideálů vůbec. Řekl jsem už, jak se díval na osudový úkol Ameriky; byl by ten ideál formuloval praktičtěji, kdyby lépe znal Evropu a její obtíže. Důsledně rozlišoval mezi »Spojenci« a Amerikou, nazývaje ji jen sasociova- nou«. Americká kontinentálnost vedla ho v evropské politice k přílišné abstraktnosti. Také jeho veliké heslo sebeurčení národů nebylo dostatečně propracováno, aby v Evropě mohlo být bezpečným vodítkem. Stejně jeho Liga Národů zůstala, ne docela bez jeho viny, nepochopena; je to koncepce velkolepá a správná, zejména to, že Liga měla být podstatnou části mírových ujednání. Celkem mám dojem, že Wilson je na Američana více theoretik než praktik, myslitel více dedukující než indukující. Zajímala mne v té souvislosti zpráva, že se svými ministry raději koresponduje (typoval jim svá rozhodnutí a rady); patrně člověk trochu samotářský — nevidím v tom vadu; naopak zaručuje to klidné a věcné posouzení politických věcí. To dokázal, myslím, v postavení vůči Německu a v rozhodnutí pro válku: nedával se rozčilovat jednotlivostmi, ale nezapomínal na ně, a když se jich dost nakupilo, vyhlásil válku velmi rozhodně. Lid americký šel za ním. A válku vedl rozhodně; právě proto se Němci proti němu tak obrátili. Ludendorff dobře pochopil váhu Wilsonových odpovědí na německé nabídky příměří a míru. Nepokládal jsem výtku, že měl vyhlásit válku dříve, za oprávněnu. Wilson byl a je z největších průkopníků moderní demokracie. POLITICKY MOUDRÉ ROZHODNUTÍ Pod záštitou Council on Foreign Relations v New Yorku vyšla studie o zahraniční politice Spojených Států vůči Rusku (Henry L. Roberts, Russia and America, Dangers and Prospects New York, Harper & Brothers, 1956, 251 str.) V předmluvě napsal John J. Mc- Cloy, bývalý státní sekretář obrany a Vysoký komisař Spojených států v Německu: ».. . . Určité záruky bude muset dát Německo. Udrženi sovětské vlády ve Východní Evropě je podporováno obavou Patáků a Čechů, aby neztratili své zapadni hranice. Svobodný lid Německé federální republiky by měl uvažovat toho, aby se vzdal nároku na některá bývalá německá území jako krok v úsilí o spojeni východního a západního Německa. Pochopitelná touha Němců, aby získali zpět území, které bylo v roce 1945 dáno prozatímně pod polskou správu, činí pro Poláky nemožným, aby, bez ohledu na jejich postoj ke komunistickému režimu v Polsku, podporovali z celého srdce spolupráci se západem. Občané Federální republiky již ukázali, že jsou schopni restituovat zdravý národní život ve svých nynějších hranicích. Bylo by politicky moudré dát jasně najevo, že Polsko a Československo, až dosáhnou samostatnosti, se nebudou musit obávat sjednoceného Německa. Toto je rozhodnuti, které může učinit pouze německý národ sám. Polsko a Československo, ujištěné, že jejich samostatnost bude respektována pokud jde o jejich území, budou tíže ovladatelné sovětskými vládci. Komunističtí vládci by nemohli dále vystupovat jako ochránci národně územních zájmů...«. (str. xvii—xix) b. NEDOKONČENÁ HRA Výstup 1. KSČ dala souhlas k tomu, aby se koncem dubna 1956 v Praze konal sjezd čs. spisovatelů. Výstup 2. Jaroslav Seifert (na sjezdu): »Vracíme se ke knihám mrtvých básníků.. . . Obracím se s jistou úzkostí k těmto našim mrtvým a ptám se jich, budou-li se i oni hlásit k nám.... Aby se tak naplnila i pokračovala ušlechtilá tradice české literatury a ovšem literatury vůbec, že byli to básníci, kteří znajíce pravdu, vyslovili ji dříve než politikové, počítající spíše s realitou. Neboí pravda, jak říká Šalda, je skutečností zítřka. Je krásné, jestliže básníci postrkávají politiky, ale troufám si říci, že je méně krásné, je-li tomu naopak. ... A dnes se ptám vás, kde jsme byli my všichni, když po roce 1948 zasedal nad českou literaturou člověk, který česky. . . Naléhavé požadavky shrnuji do těchto dvou bodů: (1) Vyzvěte umlčené a neprávem vyloučené spisovatele ... k spolupráci. (2) Uvažujte o spisovatelích uvězněných, myslete na jejich lidský osud«. František Hrubín (na sjezdu): »Byl to nezdravý a ponižující stav pro českou literaturu ... Jaké drama je uzavřeno do čtrnácti veršů Mallarméova arcidíla: agónie labutě, která je odsouzena mezi ledovce a nemůže vytáhnout křídlo, zamrzlé v ledu. Oč tragičtější jevil se mi obraz české poesie v nedávných letech: dědictví Máchy, Nerudy a Bezruče byla též odkázána mezi ledovce . .. poesie čelila zběsilé netečnosti ledového dogmatu*. Výstup 3. Zápotocký (na sjezdu o Hrubínovi a Seifertovi): »Uzná- vám jejich básnický talent a jsem pro to, aby jako básníci nebyli přehlíženi. Neuznávám je však jako bojovníky a spolehlivé opory nového socialistického života*. Výstup 4. Seifert i Hrubín byli nato zvoleni většinou hlasů do ústředního výboru Svazu spisovatelů. Výstup 5. ? ... I PODSVĚTÍ [pageend2]TRIBUNA 3 NÁBOŽENSTVÍ V ŽIVOTĚ AMERICKÉHO LIDU A. BURNS CHALMERS Náboženská svoboda byla jednou z nejpřitažlivějších, sil, přivedších, lidi z Evropy k východním břehům Nového světa. Všechny náboženské skupiny ve Spojených státech dnes stojí za zásadou náboženské svobody. Stát nemůže zakázat občanům, co jim jejich náboženství přikazuje, ani od nich nemůže žádat, co jim jejich náboženství zapovídá, za předpokladu, že náboženské přikázání jedněch neporušuje základní lidská práva těch, kdo se od nich ve víře liší. Důsledkem této zásady je naprostá odluka církve od státu, vyhlášená v ústavě Spojených států. V přítomné době asi padesát procent obyvatelstva Spojených států patří formálně k různým náboženským skupinám, zatím co v roce 1890 se k nim hlásilo pouze dvacet dvě procenta. Kostely a synagogy jsou nejen důležitými středisky náboženského vyznání a bohoslužby, nýbrž také zaujímají významné místo v celkovém životě amerických obcí. Jejich význam je úměrný úloze, kterou náboženství a náboženské myšlení hraje v životě amerického lidu. Když se díváme na úlohu náboženství v životě Spojených států v posledních pětasedmdesáti letech, co na nás zapůsobí nejvíce, je proměna v hlavních otázkách, na něž náboženství klade důraz a k níž došlo v tak poměrně krátké době. V roce 1885 harvardský profesor John Fiske napsal knihu pod názvem Jak se moderní poznáni dotýká ideje Boha. President Union Theological Seminary Henry P. Van Dusen o ní řekl, že je »úplnou obhajobou theismu na podkladě nejnovějších výkladů evoluce*. Od té doby po půl století se křestanští theologové zabývali vlivem vědy na náboženskou víru a jen ohnisko a druh jejich zájmu se měnily s časem. Jestliže se snažíme objevit nej důležitější rysy vlivu, který má náboženství v americkém životě, může nám být na prospěch vzít za základ Van Dusenův rozbor liberální theologie a náboženství. Je poučné si přitom povšimnout, že tak zvaná »novoanglická theologie*, dítě vpravdě velkého ducha Jonathana Edwardse, upadla, když »se stala abstraktní, suchou a bezmocnou*, a že po ní byl důraz přenesen na inherentní důstojnost lidské přirozenosti. Hartfordský Horace Bushnell, silně ovlivněný Coleridgem a hlavními myšlenkami romantismu, vyzdvihoval shovívavé otcovství nad přísnou svrchovanost Boží. Mezi směry, které se v té době vyvinuly, bylo oduševnělejší pojetí křestanství, obnovené studium bible, ústřední postavení, připisované živoucímu Kristu v theologickém myšlení, a širší a bohatější pojetí Boha. Americká liberální protestantská theologie posledních padesáti let byla tedy dítětem myšlení devatenáctého století a evangelické zkušenosti. Na evangelickou zkušenost jako pramen liberální theologie se lze dívat jako na pre-existencialistický soud, že zkušenost je daleko důležitější pouhé spekulace v chápání lidské povahy a osudu. Díváme-li se nejdříve na prvý z těchto dvou pramenů současného náboženského myšlení v Americe, na myšlení devatenáctého století, můžeme po právu říci, že z tohoto zdroje vycházejí určité základní předpoklady a intelektuální perspektivy amerického náboženství z poloviny dvacátého století. Z nich pět nej důležitějších prvků může být stručně popsáno následujícím způsobem: (1) Oddanost pravdě. Pojat v tomto smyslu liberalismus* znamená »onoho ducha, jenž je svrchovaně oddán pravdě a proto uctívá svobodu tvrdit, probírat, zveřejňovat a sledovat o čem věří, že je pravda, a hledá družnost na své cestě za pravdou*. Liberál »odmítá připustit, že jakákoliv otázka je provždy neodvolatelně rozhodnuta*. (2) Úcta k vidě a vědecké methodě. V období, o němž mluvíme, liberální křestan věřil, že vědecká methoda je nejjistější cestou, jak poznat, co je skutečnost a pravda. Převládalo mínění, že vědecká methoda je v souladu s methodami a duchem Ježíšovým. Zde je ovšem třeba si připomenout, do jak velké míry byla úcta k vědecké methodě a jejím nálezům vlastní liberální mysli vůbec. (3) Podmíněnost, ne-li agnosticismus, pokud jde o metafysickou jistotu. Tato stránka liberálního myšlení byla přímým dědictvím Kantova vlivu a jeho rozdílu mezi jevy, nad nimiž můžeme získat jistý druh praktické kontroly pomocí vědy, a oblasti ryzí a konečné skutečnosti, k níž je přístup pouhé lidské mysli zcela zahrazen. (4) Důraz na zásadu kontinuity. Toto byla jedna z hlavních positivních zásad liberálního myšlení a veliké podpory se jí dostávalo z vývojové theorie. Tato zásada podněcovala vznešené hodnocení člověka a jeho možností dosáhnout velkých věcí v duchovní i hmotné oblasti a slibovala uskutečnění křestanské společnosti v blízké budoucnosti. (5) Liberální duch. Čemu se rozumělo pod pojmem liberálního ducha, zahrnovalo snášenlivost, svobodomyslnou vnímavost, důvěru v sílu lidského rozumu, skromnost v osobním vyznání, výrazovou skromnost proti nadsázce a nabubřelosti, úctu k lidské osobnosti, oddanost spravedlnosti, cti a pravdě. Dr. Van Dusen v těchto pěti prvcích narýsoval intelektuální prameny a perspektivy liberální theologie. Evangelická zkušenost, druhý zdroj liberální theologie, se vyznačovala autoritou křestanského zážitku, ústředním postavením Ježíše Krista, věrností historické víře a misionářskou scucitností. Z těchto přesvědčení vytryskla pozoruhodná řada hnutí, usilujících o zlepšení lidského údělu. Tato hnutí se později vyznačila tím, ze cítila a nesla zodpovědnost jak za vývoj celé společnosti tak za životy jednotlivců a že se stala výrazem hlubokého a praktického zájmu o »ponížené a uražené* ve velkých městech, průmyslových obcích a ve venkovských a zanedbaných oblastech. Ačkoliv nedávná léta zaznamenala odklon od liberalismu a ačkoliv tento odklon je v mnohém směru nej důležitějším rysem současné theologie, liberalismus přesto zanechal trvalé stopy na americkém náboženském myšlení a životě. Jak vyzdvihl Reinhold Niebuhr, Paul Tillicha jiní současní vedoucí náboženští myslitelé ve Spojených státech, jednou z hlavních chyb liberální theologie bylo, že zůstala hluboce v zajetí panujícího světského názoru a nedostala se za hranice svého přehnaně optimistického pohledu na lidskou přirozenost, společnost a světový řád. Avšak na vzdory těmto nedostatkům, liberální theologie posílila v člověku přesvědčení, že vyburcované svědomí a praktická inteligence, založená na duchovní jistotě a s ní spojená, může udělat něco významného pro to, co se jeví jako vůle a účel Boží. Používaje Van Dusenova rozboru, chtěl jsem pouze podat hlavní obrys liberální theologie, jež je v pozadí dnešního náboženského života v Americe. Proti tomuto pozadí je třeba posuzovat, nač současná americká theologie klade důraz a čím se zabývají její hlavní neo-orthodoxní představitelé Paul Tillich a Reinhold Niebuhr a skupina mladších theologů, sledujících jejich příklad. Nepokračuji v rozboru jejich myšlení, nebot se domnívám, že je známější dnešní generaci než myšlení jejich liberálních předchůdců. A také protože dosud nezanechalo takovou stopu v náboženském životě Ameriky jako theologie liberální. [pageend3]4 TRIBUNA ZMĚNY NIC NEMĚNÍCÍ V. CHALUPA a M. POVOLNÝ Na XX. sjezdu KSSS se mluvilo o J. V. Stalinovi a jeho theorii a skutcích způsobem, který by mohl vést k závěru, že dnešní vedení Strany má v úmyslu podstatné změnit Stalinovo učení a politiku, jež po tři desetiletí ovládaly Sovětský svaz a od konce druhé světové války také sovětskou mocenskou oblast. Posláním tohoto článku je rozebrat a zhodnotit tato prohlášeni ve světle sovětské politické theorie, současných podmínek v sovětském státě a Stalinových vlastních výroků. Vnitřní politika. Podstata vnitřní struktury a organisace sovětského státu a jeho zahraniční politiky neleží v diktatuře jediného muže a v přizpůsobování státních záležitostí jeho proměnlivé vůli. Leží v nadvládě jediné Strany nad státem a v komunistické ideologii. Strana drží monopol politické moci, ale aby si jej držela, musí zachovat stranickou disciplinu a jednotu. Jedním z hlavních nástrojů, jež udržují stranickou disciplinu, je centralistická organisace Strany. Stanovy Strany ji popisují takto: (1) Periodické skládání účtů stranických orgánů organisacím Strany. (2) Uplatnění volebního principu pro všechny řídící orgány Strany, od nejnižších po nejvyšší. (3) Přísná stranická disciplina a podřízení menšiny většině. (4) Rozhodnutí vyšších orgánů jsou absolutně závazná pro orgány nižší. Podstata těchto pravidel se nezměnila od té doby, co byla formulována v článku 10. ve stanovách Strany v roce 1919. Byla jen potvrzena XIX. sjezdem v roce 1952, posledním sjezdem za Stalinova života, a zůstala nedotčena XX. sjezdem v roce 1956. Na vrcholu stranické organisace bylo vždycky Politbyro, složené z vybraných vůdců Strany a nyní nazývané presidiem ústředního výboru KSSS. Zatím co XIX. a poslední sjezd za Stalinova života pod jeho vedením zvýšil po prvé počet členů presidia na 30, jedním z prvých opatření dnešního vedení po Stalinově smrti bylo snížení počtu členů presidia na tradičně nízké číslo, jež charakterisovalo Politbyro v době, kdy Stalin byl generálním sekretářem Strany. XX. sjezd potvrdil všech jedenáct členů presidia a ztotožnil tak dnešní organisaci Strany s organisací, jež předcházela XIX. sjezdu v roce 1952. Dokud postavení, poslání a moc prseidia ve stranické organisaci zůstanou nezměněny, žádná změna v jeho osobním složení nemůže přinést rozhodující změnu v totalitním režimu Sovětského svazu. Jednota Strany záležela vždy do značné míry na tom, jak se podařilo zabránit vnitrostranické nespokojenosti, aby Stranu rozlomila na skupiny a ohrožovala její vůdce, a jak se podařilo obrát nespokojenost proti pečlivě vyhlédnutým škůdcům a úchylkářům uvnitř Strany nebo proti nepřátelům mimo Stranu. Manažerský stranický režim nemůže zamezit vzniku nespokojenosti; zato však pomocí stranického monopolu moci vedení Strany může nejen zabránit, aby nahromaděná nespokojenost vybuchla, nýbrž ji může svést proti idei, která je v rozporu s uznanou stranickou ideologií. Zatím co v dobách zápasu o moc tato »kontradiktorní idea« sloužila tomu, aby se všechna nespokojenost obrátila proti nepříteli, Straně u moci slouží k tomu, aby odvrátila nespokojenost od stranického vedení. Vnější forma však zůstává stále stejná: všechny potíže se svádějí na kontra- diktorní ideu. Protože ale kontradiktorní idea jako abstrakce by zůstala vcelku neúčinná, vedení Strany se musí obrátit proti konkrétním lidem, nositelům a uskutečňovatelům kontradiktorní ideje, a zničit je. Existence »nepřítele« je nezbytnou a stálou institucí totalitního státu. Jestliže nepřítel neexistuje, je třeba jej vytvořit a význam »nepřítele« musí být úměrný rozsahu nespokojenosti nebo cílům stranického vedení. Z těchto důvodů obvinilo dnešní presidium KSSS Stalina z úchylky od zásady kolektivního vedení, z kultu osobnosti a ze slavomamu. Na Stalinovo úchylkářství mají být svedeny nedostatky, za něž je dnešní vedení rovnou měrou zodpovědno; nespokojenost a její důsledky se obracejí proti konkrétní a předůležité osobnosti mrtvého generálního sekretáře Strany; a Stalin je posmrtně podroben stranické čistce. Všechno se však odehrává podle vzoru, připraveného samotným Stalinem, a ukazuje tudíž nikoliv na změnu, nýbrž na věrné pokračování ve Stalinově manažerské taktice. Nemůže to proto vést leč k těmže koncům — pro Stranu, sovětský stát a celý svět. Koexistence. Ani na jednom místě nevyloučil X-X. sjezd KSSS tyto důsledky pro svobodný svět: potvrdil Stalinovo diktum, že svět je rozdvojen a že v rámci souběžné existence nesovětského a sovětského společenského řádu se sovětský řád stává neustále silnější. Rovněž tak XX. sjezd nepopřel, že nakonec sovětský řád zvítězí ve světě, sjednoceném na komunistické základně, a že toto sjednocení je vlastní historickému pochodu, jenž nese lidstvo z období kapitalismu do éry komunismu. Rozdíl mezi dnešní skutečností a konečným ideálem a vzdálenost mezi nimi, již je třeba překonat, vyžadují dvojí rozdílnou politiku stejně jako dvojí ideologii, která ji má zdůvodnit a vysvětlit. Vyvolávají dvojí rozdílné pojetí mezinárodních vztahů, obojí však v souladu se zákony historického pochodu, jak je vidí marxismus-leninismus. Současný soulad těchto dvou konceptů s historickým pochodem odpovídá dvěma stupňům jeho dialektického vývoje. Prvý, a theore- ticky důležitější, spočívá v pojmu proletářského internacionalismu; druhý spočívá v pojmu dočasné koexistence a spolupráce s nekomunistickými zeměmi a je pouhým odůvodněním a vysvětlením toho, že a jak se sovětský svět přizpůsobuje potřebám přechodné doby. V tomto přechodném údobí je prvým úkolem sovětské zahraniční politiky, aby se podřídila »základnímu a hlavnímu úkolu sovětské vnitřní politiky, jímž je budování socialismu v S.S.S.R. a uskutečňování předpokladu pro přechod ke komunismu«.) V důsledcích by takto definovaná funkce sovětské zahraniční politiky vedla k politice státu quo. který by zaručoval uskutečnění kýženého vnitropolitického cíle. Vychází z předpokladu, že je možné budovat socialismus v jediné zemi; dochází k závěru, že uznává theoretickou i praktickou nevyhnutelnost dočasného soužití mezi sovětským a nesovětským systémem. Když dnešní presidium KSSS neustále zdůrazňuje pojem koexistence, je dobře si připomenout, že tento pojem je výslovně stalinského původu. Ve známém dopise Henry Wallaceovi Stalin prohlásil, že »navzdory rozdílům v hospodářských systémech a ideologiích soužití sovětského a nesovětského systému a mírové narovnání sporů mezi S.S.S.R. a Spojenými státy je nejen možné, nýbrž nepochybně nezbytné v zájmu obecného míru«. 2) A v rozhovoru s Alexanderem Werthem šel ještě dále. Otázka: »Předpokládáte, že jak se Sovětský svaz bude čím dále více blížit komunismu, možnosti mírové spolupráce s vnějším světem se nezmenší, aspoň pokud jde o Sovětský svaz? Je 'komunismus možný v jedné zemi’ ?« Odpověd: »Nepochybuji, že možnosti mírové spolupráce se nejen nezmenší, nýbrž vzrostou. ‘Komunismus v jedné zemi’ je zcela možný, obzvláště v takové zemi, jakou je Sovětský svaz.« 3) [pageend4]TRIBUNA 5 Výboj. Avšak svými skutky stejně jako v theorii Stalin nikdy nezapomněl dát najevo, že pojmům socialismu v jedné zemi a koexistence je inherentní pojem kapitalistického obklíčení. Obklíčení není pojem zeměpisný. Ve Stalinově terminologii znamenalo, že »existuje jedna země, Sovětský svaz, která vybudovala socialistický řád, a že existuje mnoho jiných zemí — buržoasních zemí, jež pokračují ve svém kapitalistickém životním slohu a jež obkličují Sovětský svaz, čekajíce na vhodnou příležitost, ve které by jej napadly, v každém případě — podkopaly jeho moc a oslabily jej*. 4) Přes všechny hluboké změny v mocenských vztazích mezi oběma systémy, k nimž došlo během druhé světové války, Stalin nepřestal tvrdit, že kapitalistické obklíčení ohrožuje růst socialismu v sovětské oblasti. Že však Stalin kolísal v tomto tvrzení — podobně jako dnešní vedení KSSS, může být prokázáno jeho odpovědí Alexanderu Werthovi v roce 1946, podle níž se Stalin nedomníval, »že by vládnoucí kruhy ve Velké Britanii a Spojených státech mohly vyvolat kapitalistické obklíčení Sovětského svazu, i kdyby chtěly«, a podle níž si Stalin nebyl jist, že tyto kruhy o kapitalistické obklíčení Sovětského svazu skutečně usilovaly. 5) Ačkoliv Anastas I. Mikojan na XX. sjezdu vyhlásil, že »již nelze déle tvrdit, že kapitalismus je silnější než socialismus, pouze protože mnoho bohatých a dobře ozbrojených zemí zůstává kapitalistickými, věren stalinské tradici si položil následující řečnickou otázku a dal si na ni následující autoritativní odpověď: »Existuje nebezpečí útoku se strany kapitalistických zemí proti zemím socialismu ? Existuje beze vší pochyby. Dokud socialismus nezíská ve světě převážnou většinu nad kapitalismem, dotud bude toto nebezpečí existovat*. Připustil, že »válka není fatálně nevyhnutelná, ale dodal: »Avšak na světě existují imperialistické monopoly, jako na příklad ve Spojených státech, pro něž.válka neznamenala žádné oběti, nýbrž naopak byla pro ně pramenem obrovských zisků; tyto monopoly se nevzpírají rozpoutání války, i když americký lid je proti válce«. 6) Tato slova jsou takřka totožná se slovy, jichž Stalin užil v únoru 1951 ve svém rozhovoru s dopisovatelem Pravdy, když uprostřed korejské války na otázku »Považujete novou válku za nevyhnutelnou* odpověděl: »Ne. Alespoň v přítomné době není třeba válku považovat za nevyhnutelnou*. Stalin však kvalifikoval svou odpověď těmito slovy: »Samo- zřejmě ve Spojených státech, Anglii a také ve Francii jsou síly, žíznící po nové válce. Potřebují válku, aby měly obrovské zisky, aby mohly vyloupit cizí země. To jsou oni miliardáři a milionáři, kteří se dívají na válku jako na zdroj příjmů, který skýtá kolosální zisky. Tyto agresivní síly kontrolují a řídí reakční vlády*. 7) V Mikojanových očích imperialistické monopoly* jsou drženy na uzdě veřejným míněním, vojenskou silou sovětského světa a atomickými a vodíkovými bombami Sovětského svazu. Avšak ani tento stav věcí nevylučuje nezbytnost, aby se sovětský svět zbavil kapitalistického obklíčení. Pokud »toto nebezpečí existuje*, to jest »pokud socialismus nezíská ve světě převážnou většinu nad kapitalismem*, nezbytnost vyloučit kapitalistické obklíčení bude diktovat politiku diametrálně odlišnou od politiky státu quo. Berouc na sebe ve stalinské terminologii vnější podobu »odporu vůči zápasu skupiny několika imperalistických zemí proti sovětskému hnutí a proti sovětským státům*, 8) anebo v postalisnké terminologii »zápasu mezi dvěma ideologiemi za podmínky mírové koexistence*, 9) tato politika je výslovně politikou výboje v theorii stejně jako v praksi. Technika. Dnešní vedení KSSS na žádném místě výslovně nepopřelo, že takto nechápe sovětskou zahraniční politiku a že sovětská zahraniční politika nebude používána jako nejdůležitější nástroj v expansi komunismu. Tak jako ve Stalinových dnech i dnes připisuje vedení KSSS velikou důležitost objektivním podmínkám mezinárodní politiky, za kterých pomáhá uskutečnit konečný komunistický cíl, a bere je velmi obezřetně v potaz při plánování každého svého kroku. Anastas I. Mikojan řekl XX. sjezdu: »Naše zahraniční politika bere v potaz, jak nás učí marxism- leninism, konkrétní zvláštnosti dané situace, realistický poměr sil s obzvláštní pozorností k rozdílům a odstínům v politice jednotlivých zemí v určitých obdobích a především otázku, již pokládáme za nejdůležitější — otázku míru*. 10) V každodenních rozhodnutích stojí ve strategické hierarchii účelů, o nichž se theoreticky předpokládá, žespadají v jedno s cestou ke konečnému cíli, na prvém místě národní bezpečnost a posilování Sovětského svazu, nebot se považuje za nesmírně důležitě pro celé komunistické hnutí, aby chránilo a rozvíjelo základnu komunistické revoluce. Tento prvotní cíl splynul s dalším cílem — ochranou jiných států v sovětské oblasti — do té míry, do níž se podařilo tyto státy integrovat se sovětskou základnou. Příprava cesty k dalšímu výboji, jeho usnadňování a konečné uskutečnění je osou sovětské zahraniční politiky. Když Anastas I. Mikojan ve své řeči k XX. sjezdu narýsoval tři formy moderní revoluce, pomocí niž lze nastolit komunistickou diktaturu — občanskou válku po způsobu užitém v Číně,t echniku, použitou Titem za druhé světové války v Jugoslávii, a puč v Československu, uznal tím zároveň cenu a zásluhu stalinské techniky a určil cesty, jakými dnešní vedení Strany plánuje ďalší komunistický výboj. Ve světle těchto projevů a jejich srovnání nelze nevidět, že dnešní presidium zamýšlí sledovat tytéž cíle a použit pro ně téže směrnice, jíž se dostalo Nar- komindělu od X. sjezdu Strany v roce 1921: brát v potaz všechny protiklady ve světě, založit na nich sovětskou diplomacii a manévrovat v jejich rámci. 11) V širším smyslu dnešní presidium nedělá nic jiného, než že sleduje Leninovo a Stalinovo učení o »tvořivém marxismu* —• aniž by se vzdávalo hlavního cíle, reviduje a omlazuje svou praksi v souladu se svým odhadem vnějších protikladů — a nese dále nevyhnutelný cyklus sovětského vývoje, jenž šel s nezadržitelnou pravidelností od vln útlaku k vlnám úlevy: od válečného komunismu k NEPu, od pětiletých plánů a čistek k válečnému uvolnění, od Kominformy k ženevskému duchu, jehož pouhým nastavením je duch XX. sjezdu. Závěr. Stadium útlaku a výboje bude nutně následovat po dnešním uvolnění, nebot je vlastní společenskému a politickému systému Sovětského svazu. Tento vývoj může být zvrácen, až bude uzpůsobena nebo změněna manažerská a totalitní skladba sovětského státu. Dnešní presidium Strany nezměnilo tento systém; v jeho prohlášení nenaznačují, že by takovou změnu zamýšlelo; a v jeho mezinárodní záměry se neliší od záměrů, které vyhlašoval a uskutečňoval Stalin. To však neznamená, že taková změna je zcela vyloučena. Může k ní dojít, jen když všechny národy pod nadvládou KSSS najdou ve svobodném světě podporu pro svou touho po svobodě a jestliže presidium KSSS bude přinuceno prokázat skutky bez výhrad, co předstírá slovy a »atmosférou«. Poznámky. 1) Diplomatiíeskij slov ar’, A. J. Vy- šinský et al., red. (Moskva: Gospolitizdat, 1948-1950), II, 651. 2) The New York Times, 18.5.1946. 3) Ibid., 25.9.1946. 4) J. Stalin, »Otvěty na voprosy čitatělej o kapitalističeskom okruženii*, Bol’ševik, čís. 16 (1952), str. 58. 5) The New York Times, 25.9.1946. 6) Ibid., 19.2.1956. 7) Ibid., 17.2.1951. 8) Diplomatiíeskij slov ar’, II, 651. 9) The New York Times, 19.2. 1956. 10) Ibid. 11) Diplomatiíeskij slov ar', II, 663. [pageend5]6 TRIBUNA VÝCHOVA A NÁRODNÍ POVAHA HOWARD E. WILSON Výchovný systém Spojených států — jeho struktura a postavení, jeho cíle a nástroje — je nevyhnutelně výrazem tradice, mravů i hodnot této země. Projevy kultury, jež charakterisují výchovný systém, se obyčejně zdají přirozené a správné a předpokládá se, že platí všeobecně. Pro mecenáše, učitelské sbory i pro studenty jsou základní kulturní znaky nesporné. Často ovšem nejsou definovány. Jsou tak hluboce zakořeněny v hodnotách a chování společnosti, jež je podporuje, že je třeba vědomého úsilí k jejich identifikaci. Jsou pokládány za samozřejmost. Přesto však rozpoznání kulturních projevů v oblasti výchovy je nezbytné, chceme-li poznat a hodnotit výchovný systém tohoto národa. Cizinec je často lépe než domorodec s to, aby určil a poznal kulturní znaky, protínající výchovný systém. Margaret Mead mohla pravděpodobně popsat výchovu Samojců lépe než kdokoliv z nich. Anglický anthro- polog Geoffrey Gorer v American Character nadhazuje stránky naší výchovy, jichž my Američané si nejsme vědomi. V běhu amerických dějin řada cizích návštěvníků psala o americké výchově — počínaje jmény jako John Smith, de Tocqueville, Mrs. Trollope, Charles Dickens a konče tucty jiných, kteří provedli novinářskou psychoanalysu Spojených států po druhé světové válce. U nich můžeme vidět nejen, jak druzí vidí nás, nýbrž v jejich zrcadle můžeme spatřit mnohé, čeho si nejsme vůbec vědomi. Téměř každý cizí pisatel o Spojených státech vyzdvihl jedinečnou úlohu dětí a mladých lidí v americké společnosti. Některý psal se souhlasem a jiný nikoliv, ale vesměs všichni byli zaujati americkou vírou, že mládí je ze všeho nejlepší a nej slastnější. Zájem literatury o Hucka Finna a »bosého chlapce s opálenými tvářemi«, o statného, atletického mladého hrdinu a krásnou, nevyhnutelně mladou hrdinku se rovná pozornosti, kterou rozhlas, televise a film dávají překypujícímu mládí. Britský autor popisuje postavení mladých lidí v americké rodině ve světle protikladu k rodině britské: v Anglii rodina je složena z hlavy rodiny, manželky, nejstaršího syna, nejstarší dcery, a tak dále, kdežto rodina ve Spojených státech je skupina lidí, z nichž dva jsou starší vnež ostatní. Důraz na mládí v obchodní reklamě, at se jedná o kosmetické přípravky a plavky či elektrická kamna a automobily, charakterisuje americkou společnost. Myslíme na Ameriku a chlubíme se jí jako mladým národem a za »nejlepší léta svého života« považujeme mládí. Částí naší imigrantské tradice je touha otce, aby syn uskutečnil některé z jeho snů, aby příští generace dosáhla více a výše na společenském žebříčku. Mládež není omezována, je svobodná ve svém úsudku a má nechut k formální autoritě v amerických mravech, jež není obvyklá u jiných národů. Americký voják v cizině je všeobecně znám svým zájmem o děti, které potkává. Američané nejsou ochotni uznat moudrost jiných národů, která praví, že »to lepší teprve přijde«. Nevěříme, že děti smějí být vidět, avšak nesmějí být slyšet. Pro nás je téměř pravda, že děti jsou něčím více než jedinci na cestě k dospělosti a že dospělí jsou ti, kdo již překročili vrchol svých dnů. Sklon vyzdvihovat dětství a mládí vede Američany k obdobnému vyzdvihování výchovy. Věříme ve výchovu, pracujeme pro výchovu a podporujeme výchovu »pro veškerou mládež« v měřítku, které je nové v dějinách. Věříme, že výchova může spůsobit zázraky tím, že Uvolní nadání skryté v mládeži. Je příznačné, že v amerických obcích od Atlantiku k Pacifiku školní budovy patří k nejvýstavnějším veřejným stavbám. Tisíce Američanů pracuje dobrovolně ve školních výborech bez odměny za svou práci, protože věří, že »se má sloužit mládeži«. Když se ve Spojených státech objeví vlna mladické zločinnosti, očekáváme, že škola zakročí a bude s to něco s tímto problémem udělat. Když bankéři chtějí zvýšit vklady, vyzývají školy, aby učily spořivosti; prohibicionisti žádají, aby škola učila abstinenci; ministerstvo financí chválí učitele, kteří umějí učit o složitých otázkách státních financí; vyznavači lepších vztahů mezi náboženskými a rasovými nebo národnostními skupinami žádají, aby školy zavedly předměty na tento námět; někdy Národní svaz průmyslníků chce, aby učebnice chválily soukromou iniciativu, a odbory žádají, aby se žáci připravovali na členství v odborových organi- sacích. Není důležité, zda tato činnost je dobrá či špatná, nýbrž že svědčí o všeobecném předpokladu, že školy a koleje mohou »něčohe dosáhnout«, mohou ovlivnit běh lidských věcí a mohou působit na život jedince v jeho tvárlivém věku. Tento tlak na školu, v dobrém i zlém, je poklonou výchově — důkazem významu, který se výchově přikládá v americkém životě. Svědčí o intimním vztahu mezi školou a společností. Na rozdíl od Evropy je školství ve Spojených státech po stránce společenské i individuální utilitární. Je příznačné, že jsme znepokojeni, když vznikne nebo se domníváme, že vznikl, »rozpor mezi školou a společností*. Je charakteristické pro Ameriku, že Komise pro výchovu nazvala své poslední publikace Posíleni života v obci: škola může pomoci a Veřejná výchova a budoucnost Ameriky. Američané věří v mládí věří ve výchovu a věří v životní důležitost mládí i výchovy pro vývoj společnosti a veřejné blaho. U vědomí této důlžitosti žádají, aby veškerá mládež navštěvovala školy. Rozšířili povinnou školní docházku a uvažují o čtrnáctileté výchově pro »všechny děti všeho lidu«. V souhlase s jejich ideály má být tato výchova vhodná pro každého. Již dávno věří, že výchova z knih jest jen jednou z výchov; vytvořili řadu různých škol pro všechny možné účely. Snad přitom zanedbali knižní výchovu pro ty, kterým hoví — skutečnost často kritisovaná jak v Americe tak v cizině, ale jejich pozornost byla soustředěna na rozšíření výchovné škály, jež by hověla schopnostem i nedostatkům všech školou povinných. V tomto smyslu byla vytvořena typicky americká střední a vysoká škola s možnostmi značné specialisace na rozdíl od vzdělání všeobecného. Důraz na mládí a na takovou výchovu, která by poskytla mládeži všechny výhody, ukojila její zájmy a rozvinula její schopnosti, způsobil, že Američané kladou velkou váhu na radostné prostředí ve škole. Morálka žáků, příležitost ke hře, ochrana zdraví se nám jeví jako legitimní starost učitelů. Nemáme rádi strohé tresty a disciplinu. Učitel, který zanáší do třídy strach, je všeobecně odsuzován. Mluvíme o právech dítěte, jeho oprávněném nároku, aby na ně byl brán ohled, a o jeho svobodě projevu. Protože dětství a mládí má být štastnou dobou, podporujeme individuální záliby a sporty a nalézáme ospravedlnění pro žákovské kapely jako součást ucelené výchovy. Pravděpodobně v americké škole a koleji je více smíchu než kdekoliv jinde na světě. Pokládajíce výchovu za důležitou, nedomníváme se, že musí být [pageend6]TRIBUNA 7 vážná; věříme, že »jen práce a žádná hra dělá z Honzíka nudného mužíka«. Vedle důrazu na mládí je v americkém životě ještě něco, co má dalekosáhlý vliv na naši představu o výchově — neformálnost a nekonvenčnost lidských vztahů, která je v očích mnoha pozorovatelů přímo dramatická. Američané lehko a rychle užívají křestních jmen; etiketa je častěji porušována než dodržována; máme rádi změnu. Američané si přejí, aby byli stejní jako druzí; to však zároveň znamená, že k nim chtějí mít nenucený a přátelský vztah. Kamarádství se cení vysoko mezi studenty stejně jako mezi policisty, učiteli, sportovci či bankéři. Nenucenost je cizím návštěvníkům zvláště nápadná v poměru amerického studenta a učitele. V tomto poměru se projevuje základní rys amerického přátelství. Na rozdíl od Evropy americký učitel či profesor tvoří část přátelského společenství se studenty. Na akademickou důstojnost se pohlíží spíše s úsměškem. Nepokládá se za neslušnost, když student navštíví svého profesora v košili a bez vázanky. Potká-li se profesor se studentem na ulici, není podstatné, kdo pozdraví první. Naproti tomu je evropský profesor ve třídě zahalen do nepřístupné důstojnosti a obyčejně není vystaven otázkám se strany studentů. Americký profesor otázky očekává a je ochoten ve volné rozpravě hájit svou thesi. V Americe se velmi experimentovalo s neformální, přátelskou a osobní vyučovací methodou, s debatami ve třídě, debatními kroužky, pracovními úkoly, hromadnými recitacemi a prací ve skupinách. Na strohá pravidla ve společenském styku, na přílišnou střízlivost v jednání, na nedostatek vyjadřovací schopnosti a na neschopnost přizpůsobit se životu ve skupině se hledí s úkosem nejen ve vychovatelských kruzích, nýbrž v celé veřejnosti. Stane se někdy, že nenucenost ve společenských vztazích se přežene. Učitel, ucházející se o přízeň žáků, může někdy ztratit sebeúctu i respekt žactva. Tím, že se chceme vyvarovat potlačení dětské vůle a že podněcujeme volnost ve vyjadřování, snad někdy dostatečně nepěstujeme sebeovládání nebo účinné společenské zapojení. Mnoho běžné kritiky ukazuje právě na tento nedostatek americké výchovy. Avšak vcelku je vyrovnaná nenucenost, typická pro americkou školu, spíše drahocenným kladem amerického života. Je zdrojem síly pro společnost jako je americká. Pomáhá nám smáti se vlastním chybám a podporuje čestnost v lidských vztazích. Je kulturním prvkem ve výchově, jedinečně rozvinutým ve Spojených státech, který se nesmí — a nemůže — jen tak lehce zahodit. Jiným kladem americké tradice, kterou se vyznačuje americká škola, je důraz na regionální zájmy. Tento důraz, charakteristický pro většinu anglo-saských zemí, brání přílišné centralisaci veřejného života, včetně výchovy. Technicky vzato nemají Spojené státy národní »systém« ve výchově; rozhodování o výchovných záležitostech spočívá na jednotlivých státech, které je někdy delegují okresům a obcím. Živý pocit občana, že je odpověden za školu, je příčinou i následkem tohoto zřízení. Protiváhou tohoto regionalismu je stejně typická americká tendence tvořit národní organisace pro různé důležité veřejné zájmy. Američané jsou známi jako »národ spolkařů«. Často se říká, že kdekoliv se sejdou tři Američané, jeden je zvolen předsedou, druhý místopředsedou a třetí pokladníkem. Dospělí Američané s nadšením podporují podivuhodné množství dobrovolných společností, počínaje extravagantními lóžemi a bratrstvy a konče odborovými organi- sacemi a ženskými kluby. Dobrovolné organisace zřízené, aby společným úsilím lidé dosáhli chvályhodných cílů, jsou podstatnou složkou našeho typu demokracie. Jestliže se činnost těchto sdružení rozprostírá po celém území Spojených států, pomáhá překonávat odstředivé účinky regionalismu v naší výchově. Z ČINNOSTI Čs. ZAHRANIČNÍHO ÚSTAVU V EXILU. Předtím než Bulganin a Chruščev navštívili Velkou Britanii, poslal Ústav ministerskému předsedovi Edenovi Memorandum on the Twentieth Congress and the Unchanged Objectives of the Communist Party of the Soviet Union. Totéž memorandum bylo později zasláno členům amerického domu representantů, kteří pracovali na symposiu o změnách v Sovětském svazu, odborníkům, kteří k tomuto symposiu přispěli, a na asi 100 dalších adres. V Kanadě byl Ústav ve spojení s vůdcem oposice panem G. A. Drew, který projevil o činnost Ústavu značný zájem. V Norsku uveřejnil časopis Morgenbladet příspěvek našeho spolupracovníka o sovětských pokusech rozbít jednotu svobodného světa. Redaktor krajanského rozhlasu v Chicagu pan Josef Falta umožnil v rámci svého vysílání Ústavu obrátit se k chicagským krajanům a uprchlíkům, kteří představují největší soustředění čs. živl za hranicemi, řadou kratších přednášek: K dedikaci Masarykova pomníku; O sudetoněmecké otázce; K ženevské konferenci; O smyslu 28. října; a Oběti vlastní propagandy. Dobrovolné odborné organisace ve výchově hrají důležitou úlohu, nebot vtiskují celonárodní ráz výchovnému systému, který je zakotven politicky i psychologicky v autoritě jednotlivých obcí a států. Tyto dobrovolné organisace, zprostředkující stálou výměnu názorů a informací, jsou zároveň hradbou proti ústřední kontrole z Washingtonu. Takových organisaci je sta a sta; jsou v jednotlivých obcích, ve všech státech, v různých oblastech a mnohé kryjí celé Spojené státy; a nahrazují vlastně, co v jiných zemích zastává ústřední ministerstvo školství. Touha po sdružování je stejně silná u studentů jako u učitelů a dospělých. Studentský život, pokládaný za důležitou součást výchovy, je plný organisační činnosti. Studenti ustavují kluby pro všechny možné účely —• aby hráli šach, diskutovali, cestovali do zahraničí, sbírali známky, účastnili se na školní a universitní samosprávě, zpívali, chodili na výlety nebo studovali mezinárodní vztahy. O studentských organisacích se předpokládá, že pomáhají formovat charakter; mohou také pěstovat intelekt a estetické cítění. Jiné mohou být čistě rekreační — jak se sluší na lid oddaný »právu na štěstí«. Americká kultura a její projevy nebyly dosud nikdy plně popsány. A nejsou přirozeně statické, jsou ve stálém pohybu. V tomto článku bylo nadhozeno několik myšlenek — náš důraz na cenu mládí, naše starost o lidské štěstí, naše nenucenost ve společenských vztazích, náš regionalism a naše víra, že společným úsilím se dá dosáhnout mnohého. To všechno se pak projevuje ve způsobu, jakým jsou školy a university organisovány, spravovány a financovány, jak se učí v našich třídách a jak studenti žijí. Jen soustavný a podrobný rozbor těchto prvků nám může ukázat rozsáhlý a pestrý obraz naší výchovy a jen na jeho podkladě můžeme studovat podobnosti a rozdíly ve výchově různých národů. Dívajíce se takto na přípravu svých dětí můžeme odhadnout cenu americké výchovy jak pro naši měnící se národní společnost tak pro proměnlivý svět kolerji nás. [pageend7]8 TRIBUNA TŘI PŘEDPOKLADY Rozhodování o zahraniční politice není jednoduchý čin; je to proces. A jestliže tento proces má být demokratický, musí být založen na třech předpokladech. Za prvé lidu musí být dána opravdová příležitost podílet se na zahraniční politice, když se formuluje i když se uskutečňuje. Za druhé představitelům různých názorů se musí dostat úplné svobody, aby své myšlenky mohli hlásat. A za třetí se těmto představitelům musí dostat »pozorné veřejnosti«, občanů zajímajících se o otázky zahraniční politiky a o nich informovaných; a trvajících na tom, aby jejich vůdcové dělali zahraniční politiku pod zorným úhlem demokratických hodnot. Za posledních padesát let se postoj Američanů k zahraničním věcem stal mnohem realističtější. Staromódní isolacionismus zmizel. Američané však nejsou nikterak připraveni k plné účasti na světové politice. Většina Američanů ovšem chápe, že »jsme zapleteni do světové politiky, protože naše hlavní cíle a hodnoty jsou vystaveny útoku rozpínajícího se Sovětského svazu a protože jsme jediná mocnost schopná tomuto výboji odporovat a postavit se v cestu«. Kromě toho většina Američanů je odhodlána chránit »otevřený systém, ve kterém mohou spolužít svoboda, hromadný blahobyt a mír«. Nechtějí mít žádnou z těchto hodnot na účet druhých dvou. Avšak »studená válka« není nejklidnější škola, ve které bychom se mohli učit, jak tyto demokratické hodnoty chránit. Americká zahraniční politika se dnes dělá ve velkém napětí a za značného tlaku. Komunistický protivník nedovoluje, abychom polevili ve svém nsilí. Komunisté pracují neustále na všech frontách: vojenské, hospodářské, politické a kulturní. Dále světová politika je nákladná. Od roku 1950 do roku 1955 část našeho státního rozpočtu věnovaná obraně vzrostla z jedné třetiny na dvě třetiny; v absolutních číslech ze 13 miliard na 48 miliard dolarů. Američané se museli takřka přes noc naučit rozumět problémům Iránu, Číny, Japonska, Vietnamu, Jugoslávie a jiných zemí. Čekalo se od nich také, že budou rozumět, že v mnoha zemích demokracie, kapitalismus a socialismus znamenají něco podstatně rozdílného od toho, co znamenají v této zemi. Konečně — a tomu se snad ve Spojených státech rozumí nejméně — mnoho zemí, jimž se dostalo americké vojenské a hospodářské pomoci, nás neodměňuje láskou nebo úctou. Američané jsou tedy i přitahováni ke světové politice i od ní odpuzováni. Přitahuje je jejich živelný zájem na ochraně a posile demokratických hodnot. Odpuzuje je risiko, napětí, náklad, složitost a cizí nepřátelství. NÁLADY VEŘEJNÉ MÍNĚNÍ A POLITIKA Snad pochopíme lépe tyto protichůdné síly, jestliže si uvědomíme, že Američané v celku mají spíše nálady než politiku ve svém vztahu k zahraničním věcem. Tento rozdíl je důležitý. Nálada vyjadřuje stav mysli, podmíněný obzvláště pohnutím a city. Politika naproti tomu znamená promyšlenou a zdůvodněnou akci. Nálady přicházejí a odcházejí; politické tahy na nich postavené je obyčejně třeba zvrátit, jakmile se nálada změní. Nejdůležitější však je, že zahraniční politika založená na náladě se může obrátit proti národnímu zájmu tím, že může snadno vést k impulsivnímu kroku. Je možné, že americké myšlení o světové politice je silně ovlivňováno duchovními vlastnostmi amerického lidu. Populární americké myšlení nepokládá za potřebné studovat mezinárodně politické otázky; zdravý rozum se zdá být s to zajistit moudré rozhodnutí. Kolikrát jsme pak překvapeni neočekávaným vývojem! Často jsme čekali na dobu, kdy mezinárodní problémy budou rozřešeny; avšak cizí země — obzvláště Sovětský svaz — neodpovídají na naše volání MEYER WEINBERG DEMOKRATICKÁ ZAH Bláhoví lidé — bylo jich mnoho a nikoliv jen v nepřátels států. Někteří říkali, že Spojené státy jsou měkké; jiní, že Že se nikdy nedají do křížku. Že nikdy nevydrží krvep paralyzovat jejich válečné úsilí. Že pro přítele i nepřítele b slabosti tohoto početného, ale vzdáleného, bohatého a poví válkou, bojovanou až do posledního beznadějného dechu. poznámku, kterou přede mnou udělal Edward Grey před v kotel. Jak se jednou pod nimi zažehne oheň, síla, kterou Grand Alliance, str. 607—8. po dobré vůli. A tak se naše nálada mění v beznaději. Voláme po »porozumění,« avšak když jiné země odpovědí, jak ony si představují, oč by lidstvo mělo usilovat, my trváme na tom, aby naše cíle byly obecně přijaty. Ačkoliv jsme upřímně »bojovali válku, jež měla učinit svět bezpečný pro demokracii*, trváme na tom, aby jiné země byly »realističtější«, když vyhlašují své vlastní cíle. Uznáváme své světové postavení, ale často jednáme, jako bychom si nebyli jisti právem této moci užívat. A konečně ačkoliv máme universální cíle, není nám jasné, proč by se soukromí občané měli příliš starat o takové »vnější« záležitosti. Průměrný Američan je špatně informován o zahraničně politických věcech. Zřejmě málo Američanů je bere vážně. V roce 1947 jeden výzkum ukázal, že jen »nějakých 16 procent . . . bylo členy klubů, společností a odborových organisací, v nichž se příležitostně mluvilo o otázkách zahraniční politiky*. Veřéjný zájem sleduje tituly v novinách. Během diplomatických krisí roste; opadá však rychle, jakmile je krise rozřešena. Lidové nálady se mění v krátkých intervalech. Příkladem může být americký postoj k Sovětskému svazu po druhé světové válce. Veliká část americké veřejnosti se za války a krátce po ní domnívala, že sovětské záměry jsou neútočné, že výhledy rusko- americké spolupráce jsou dobré a že Spojené státy by se měly ze všech sil snažit být se Sovětským svazem zadobře. Kolem roku 1949 však veliké množství Američanů věřilo, že S.S.S.R. usiluje o světovou nadvládu; dávalo málo víry americko-sovětským jednáním; a bylo »ochotno podporovat americkou zahraniční politiku válečnými opatřeními, když toho bude potřeba*. Američané spoléhají více na americkou vojenskou moc než na Spojené národy pro případ, že by bylo potřeba chránit Spojené státy proti vnějšímu útoku. Mnoho Američanů souhlasí s tím, aby Spojené státy budovaly svou vojenskou moc pro případ války se Sovětským svazem. Avšak velmi málo jich má co konkrétního doporučit. » Americká veřejnost žádá zřejmě jedno od americké zahraniční politiky: aby byla rozhodná a pevná v odporu proti sovětskému výboji*. Klíčem k americkému veřejnému mínění o zahraničních záležitostech jsou tři thémata: (1) nebezpečí války, (2) nedůvěra k Sovětskému svazu a (3) odhodlání spoléhat na vojenskou sílu jako záruku bezpečnosti. Veřejné mínění však podléhá silným výkyvům. Posuny a přesuny v sovětské politice jsou hlavní silou, ovlivňující náladu americké veřejnosti. Američané mají sklon polevit ve své ostražitosti, kdykoliv Sověty udělají zdánlivě mírumilovný nebo smířlivý krok. [pageend8]TRIBUNA 9 OSCAR E. SHABAT RANIČNÍ POLITIKA kých zemích — mohli brát na lehkou váhu sílu Spojených nebudou nikdy jednotné. Že budou válčit jen na dálku. ro lití. Že jejich demokracie a systém stálých voleb budou udou jen rozplihlou skvrnou na obzoru. Že nyní shlédneme davého lidu. Ale já jsem studoval americkou občanskou Americká krev proudila v mých žílách. Myslel jsem na íce než třiceti lety — že Spojené státy jsou jako »brovský mohou vydat, nezná hranice. Winston S. Churchill, The SOUHLAS A OPOSICE Ačkoliv se americké veřejné mínění o zahraniční politice může zdát chaotické, nad rozdíly přece panuje souhlas v základních věcech. Které síly spojují většinu Američanů v otázkách zahraniční politiky? Mezi Američany existuje široký souhlas co do cílů a method. Pokud jde o cíle, většina Američanů chce spojit individuálbí svonodu s hmotným blahobytem. Pokud jde o methody, většina Američanů jest otevřené mysli; dává přednost mírovým prostředkům před válkou; ale je ochotna uvažovat o použití síly nebo hrozby silou, aby dosáhla svých cílů. Proti tomuto obecnému konsensu stojí dvě skupiny protivníků: jedni nesouhlasí s cíli a druzí s methodami. Do prvé skupiny spadají ti, kdo mají své vlastní ztrnulé cíle a methody: »radikální smířlivci* a »zpátečníci«. Radikální smířlivci zdůražňují blahobyt na účet osobní svobody. Jsou nakloněni zveličovat blahobyt a bezpečnost, kterých dosáhl komunismus, a přehlížet jeho teroristickou a utlačující povahu. Naproti tomu jsou nakloněni přehlížet hromadný blahobyt, dosažený Spojenými státy, a zveličovat stránky útlaku a diskriminace v americkém společenském a politickém životě. Zpátečníci rovněž nesouhlasí s cíli americké zahraniční politiky. V očích zpátečníků je osobní svoboda zajištěna jen tehdy, když vláda nečiní žádná sociální opatření pro masu lidu. Z toho důvodu se staví na příklad proti spojenectví s Anglií. Současně však žádají, aby Spojené státy podporovaly země jako Španělsko, kde hospodářská svoboda byla získána na účet svobody politické. Radikální smířlivci mají nepatrný vliv na americký lid. Když Sovětský svaz klesl ve veřejné přízni, klesl s ním i apel radikálních smířlivců. Zpátečnický názor má větší vliv, zejména »protože některé jeho ideje odrážejí podezření, nedůvěru a reservu amerického lidu k světovým událostem*. Do druhé skupiny spadají ti, kdo sdílejí takřka všechny cíle americké zahraniční politiky, ale liší se co do method: nacionalisté, pacifisté a inter- nacionalisté. Nacionalisté jsou úzce spřízněni s názorem zpá- tečnickým. Věří v jednostrannou diplomacii — to jest, že Spojené státy mají přijímat, avšak nikoliv dávat ústupky cizím zemím. Mají však »sympatie pro autoritativní země, jež potlačily odborové orga- nisace a levicové strany. . . Nacionalisté mají sklon být antidemokratičtí, xenofobičtí a antisemitští. Jsou isolacionističtí a odmítají vojenské spojenectví jako porušení Jeffersonova varování před »zaplete- ním se do aliancí*. Pacifisté odmítají užívání síly v mezinárodních vztazích. Síla jako taková je nemravná; zahraniční politika, jež užívá nebo hrozí použít síly, tvrdí pacifisté, je také nemravná. Domnívají se, že Sovětský svaz není beznadějně útočný; jeho politika může změknout. Málo Američanů je pacifisty ve věcech zahraniční politiky. Na druhé straně však pacifistické argumenty ovlivnily mnoho organisací, »aby přijímaly obranná a bezpečnostní opatření jen velmi zdrženlivě*. Internacionalisté jsou ti, kdo nedůvěřujíce polovičatým opatřením hledají bezpečnost prostřednictvím světové vlády. Aliance jsou pro ně pouhými ucpávkami. Trvalý mír může být nastolen, jen když všechny národy předají jeho vynucení mezinárodní organisací. Mezi americkým lidem získala tato myšlenka mnoho stoupenců. Jak ryzí je však toto.populární cítění, »by se dalo zjistit teprve tehdy, kdyby bylo úplně jasno o hospodářských a politických obětech, které by Američané museli zaplatit za účast v mezinárodní vládě takového druhu*. Jak za těchto podmínek ovlivňuje a kontroluje americká veřejnost zahraniční politiku Spojených států? Účinná a demokratická lidová kontrola spočívá na třech podmínkách: (1) širším obecném uznání, že hlavním úkolem lidu je mít na mysli především cíle zahraniční politiky a nikoliv technické podrobnosti každé běžné události; (2) rozvoji elity, jež representuje zájmové skupiny, ale jež dovede hodnotit zahraniční politiku také podle jiných měřítek než »prospěje to mé skupině?* (3) rozšíření opozorného publika*, to jest lidí, kteří jsou o zahraničně politických věcech informováni i se o ně zajímají. ÚLOHA SPOLEČENSKÝCH VĚD A ÚLOHA LIDU Společenské vědy mají velikou zodpovědnost za vytváření těchto podmínek. Úlohou společenských věd je »objasňovat hodnotící předpoklady, rozebírat prostředky co do jejich přiměřenosti a odhadovat důsledky společenské akce*. Společenské vědy se mají ptát: Čeho chceme dosáhnout jistou zahraniční politikou? A jestliže jde o žádoucí cíl, jak je pravděpodobné, že ho bude dosaženo prostředky, jež jsme nakonec zvolili? Konečně se společenské vědy chtějí dovědět, jaké výsledky určitá zahraniční politika přinese. Pro každého, kdo se zajímá a účastňuje zahraniční politiky, ovšem není třeba, aby se stal společenským vědcem. Čeho je potřeba, je široká, informovaná a svobodná diskuse o zahraniční politice. Lid by se měl umět o každém navrhovaném kroku ptát tyto otázky: (1) Jaké cíle a hodnoty sledujeme touto politikou ? (2) Zaručují navrhované methody, že bude dosaženo žádoucího cíle? (3) Jestliže jde o politiku v obou směrech uspokojivou, jak ovlivní vztah Spojených států k ostatnímu světu ? Konstruktivní debata o zahraniční politice vyžaduje zodpovědné a inteligentní vedení. Nezodpovědní a emocionální vůdcové mohou snadno .veřejnost zmást tím, že kladou falešné alternativy za předmět diskuse. Debatu musí vést zodpovědná elita jako část zájmových skupin, nadaná jejich důvěrou a z toho důvodu schopná vést. Protože však i elita může být nezodpovědná, posledním kontrolním orgánem se stává pozorná veřejnost. Informovaní a zaujatí jednotlivci, z nichž se tato veřejnost skládá, mají dost znalostí, aby mohli odhadnout váhu argumentů. A nejsouce spjati s žádnou elitou, jsou s to odhalit každý prázdný argument bez ohledu na to, kdo za ním stojí. Lid tedy má co říci k zahraniční politice. Jeho rostoucí vliv přináší novou zodpovědnost. Je to zodpovědnost být na stráži a lépe informován. Je to zodpovědnost založit svůj úsudek na dlouhodobých výhledech spíše než na náladách okamžiku. A je to zodpovědnost, jež ukazuje, že demokratická zahraniční politika je především věcí občanů, jimž záleží na demokracii tolik, že jsou ochotni i změnit svůj způsob myšlení, aby ji mohli bránit. [pageend9]10 TRIBUNA č e s k o s l o v e n š t í k o mu n is t é a a me r ik a Amerikou myslíme, jak u nás je zvykem, Spojené státy. Naše dnešní poznámky k vývoji poměru čs. komunistického režimu k USA se skoro vesměs opírají o úřední prameny, budeme tedy citovat i vyložené nadávky, které jsme v nich našli, a i ty nejhrubší »charakteristiky« amerických státníků. Zdaleka jsme nevybírali to nejhorší —- hodně nám jistě ušlo, protože jsme neměli k disposici všechny noviny a publikace, které v Československu vycházely. Ale i to citované bude s největší pravděpodobností stačit, abyste si udělali obrázek o tomto směru komunistické propagandy. Nezapomeňte přitom, že autory, at už podepsanými či neoznačenými jsou soudruzi, kteří ted za nového, od Stalina a Gottwalda oproštěného kursu, se pokoušejí hrát na šalmaje o koexistenci a podobných líbivých šlágrech. Úvodem je třeba ještě říci, že komunističtí agitátoři někdy Ameriku dělívají na Ameriku podléhající Wall- Streetu — a Ameriku opokrokovoun. Takovou opokroko- vou« Amerikou jsou docela určitě spisovatelé A. D. Kahn, Howard Fast, zpěvák Robeson, bývali jimi manželé Rosenbergovi, a jsou ovšem i soudruzi z KS USA. K Americe pokrokové patřil vojín-desertér Scott, než ho přidělili kamsi na Zlínsko do továrny. Byl však Ame- ričanem-imperialistou prostý voják, který se kdysi v roce pětačtyřicátém v plzeňském oPekle^ trošku zhluboka napil a dal pohlavek komunistickérnu funkcionáři', byl Američanem-nepřitelem takový JohnHvasta, člověk z amerického lidu, kterého věznili ve středověkém Leopoldově. Jak vidíte z těchto mála příkladů, soudruzi mají i v posuzování Američanů a Ameriky určitý ideologický zmatek, který je ovšem neosvobozuje od viny: pokusili se všemi prostředky moci a propagandy, lži i sprostotami narušit tradiční náklonnost našeho lidu k Spojeným státům. * * * Komunisté si na Ameriku netroufli hned. V letech 1948—1949 opatrně ohledávali půdu. Připravili zrušení pro-amerických informačních a kulturních organisaci pod záminkou, že sice měly propagovat americký způsob života a západní typ demokracie, ale we skutečnosti prováděly špionáž ve prospěch západních imperialistům (Bartošek-Pichlík: Američané v západních Čechách v r. 1945, sír. 183). Na IX. sjezdu KSČ v květnu 1949 Kopecký oznámil, že obraková a tendečni literatura západní k nám proudilam jen do února 1948. Jménem komunistů slíbil, že bude postaráno o to, aby český a slovenský národ byl od jakýchkoliv západních vlivů oproštěn. — Radim Foustka, J. Meissner, B. Rohan, L. Cekotová, V. Opluštil, J. Hronek, M. Galuška — abychom jmenovali aspoň některé z tehdejších proti- amerických expertů čs. tisku, z nichž až na Hronka a Cekotovou všichni ještě slouží dnešnímu koexistenčnímu směru — ti si teprve brousili pera pro léta příští. V. r. 1950 si komunistická propaganda troufá už víc. Na brambořištích byla ve větším množství nalezena mandelinka bramborová. Agitpropové pro ni promptně našli nové jméno: americký brouk. Jeho výskyt byl pak odůvodněn velmi lehce: Američtí imperialisté jej shazují s letadel, imperialističtí agenti jej nosí v lahvičkách přes hranice. To byl jeden »argument«. A druhý dodala komunistická verse o vypuknuti války na Koreji. Už se objevily první ukázky květomluvy, adresované speciálně Americe. Josef Pojar, dnes 64 tiletý Jpensista, tehdy soudruh kulturní referent plzeňské Škodovky, vzpomínal v Práci z 12. prosince 1950 na Američany. Stydlivě přiznal, že je tehdy v pětačtyřicátém taky hostil, ale pak, připomenuv si Drdův kurs oPracujíci do literatury<i, který úspěšně absolvoval, vysypal ze sebe tuto otázku: »Máme se dát sežrat dolarovými sfingami kapitalistické džungle ?« Sfingy a džungle a sežrat — není to sice ani pravděpodobné ani právě slušné, ale odborářská Práce to vzala, zaplatila a otiskla pod případným názvem LMirový hlas ze Škodovky«. — V r. 1950 nesmělo ještě Rudé právo mít svého vlastního dopisovatele v Koreji a tak povinně přetiskovalo referáty továryše Borzenka. V jednom z nich, otištěném 7. záři 1950, jsme se dočtli, že we vraždění nezůstal Truman pozadu za Hitlerem^. Nepokládejte toto tvrzení za silný tabák, přijdou ještě mnohem silnější druhy. V následujícím roce jsme okusili první ukázky. Roku 1951 byl souzen americký novinář Oatis a jeho čeští spolupracovnici', konala se řada procesů, v nichž vůdčí roli hráli američtí ušpionů a »agenti«. Jednu ze záminek dodal americký zákon o vzájemné bezpečnosti, podepsaný tehdejším presidentem Trumanem dne 10. října 1951, kterým os drzou otevřeno stín, dal 100 mil. dolarů ona podporu podvratné činnosti v zemích tábora mirwt (Bartošek Pichlik, Američané v západních Čechách v r. 1945, str. 219). V témže roce vycházejí v Orbisu objemné překlady ze sovětské protiamerické literatury: Americký plán na porobení Evropy, Bílá kniha o americko-anglické intervencní politice v západním Německu a o vzkříšení německého imperialismu; Agresivní ideologie a politika amerického imperialismu. Atd. Edice, ve které tyto knihy vycházejí v redakci Josefa Štěpánka, se jmenuje oČasové otázky«: jde zřejmě o časové otázky komunistické propagandy. V tomto úsudku nás utvrzuje přáni redakce tehdejšího ideologického časopisu KSČ Tvorby, tlumočené Karlu Bartoškovi a Karlu Pichlikovi, kteří byli v srpnu 1951 vyzváni, aby sehnali materiál, kompromitující americkou armádu, která, v r. 1945 osvobodila západočeské pohraničí. (Kniha pak vyšla v r. 1953 v nakladatelství Mladé fronty, v edici oOtázky dneškan, pod názvem Američané v západních Čechách v r. 1945. Ještě se k ní vrátíme.) — V témže roce píše osvědčený kolaborant František Kubka svoje Malé povídky pro Mr. Trumana, plné nejzákeřnějšich útoků na americké státníky, vojáky i občany: v následujícím roce právě za ně dostal — i>Čs. cenu mírut. Omočil si i s. poslanec Antonín Novotný, tehdy jeden z tajemníků, dnes první sekretář ÚV KSČ. V Rudém právu z 2. listopadu 1951 si můžete vyhledat jeho komentář o tom, jak ^hitlerovská hesla byla převzata americkými imperialisty^. — Rudé právo z 8. záři 1951 napadá generála Eisenhowera, ve kterém tuší budoucího presidenta. Jeho práce na Kolumbijské universitě prý ^spočívala právé v tom, že dále rozvíjel myšlenky Hitlerovy, Goebbelsovy a Rosenbergovyv. Protiamerická propaganda je nyní už ve větší míře přenášena dolů, do okresních a místních organisaci KSČ, na vesnice a do továren. Soudružka ze Svazu mládeže Milada Váchová z jihlavského Motorpalu nám v Rudém právu z 24. července 1951 naznačuje, jakých slov a slovosledů se bude používat: o V odpověd vrahům, americkým imperialistickým válečným paličům. ..« se přihlásila do KSČ. — A jak je asi dneska s. Vávrové z Krocínovy ulice v Praze I., která v Práci z 11. října 1951 ujišťovala, že obude ještě usilnověji vychovávat své syny v nenávisti k imperialistickým stvůrám, v platné příslušníky stalinského tábora. ..«? V dvaapadesátém roce se výlevy tohoto druhu silně množí. Sekretariáty strany (už je po zatčeni Slánského a připravuje se proces proti němu) pracuji na plné obrátky. Zdá se, že KSČ chce přehlušit neklid, vzniklý čistkou, útoky na Ameriku a její politikův že chce svést pozornost na jiné téma. Poslušné noviny horlivě přetiskuji kdekajý žblept. — Soudružka Němcová z Pragoděvu v Domažlicích se zavázala odpracovávat údernické směny ve prospěch Koreje, oproti imperialistickým hrdlořezům^: Mladá fronta z 23. března 1952 to oznámila celému světu — aby ve vydání z 27. března otevřela své stránky učitelce Květě Truhlářové ze 4. národní školy v Praze 7, která popisovala, jak děti reagovaly na zprávu, že >>Američané bojuji v Koreji bakteriemi^. Kandidátka učitelství (a taky kandidátka KSČ), pozdější členka KV ČSM v Liberci, Marie [pageend10]TRIBUNA 11 Honzigová vylíčila v jiné Mladé frontě (z 13. června 1932) "vyspělost" devítiletých žáčků z III.B v Jablonci nad Nisou, jak ji vypozorovala ve své školní praksi v rozhovorech, které s dětmi vedla na začátku první hodiny. "Děti vyprávčly o všem, co slyšely v radiu, co četly v knize, mnohdy i v novinách", psala s. Honzigová, které se ale ze všeho nejvíc Ubilo, »s jakou nenávisti odsuzovaly děti bakteriologickou válku v Koreji". Nepochybujte o tom, že se tato lež komunistické propagandy dostala až do škol. Byla to nepravda předepsaná agitpropem KSČ a tak jí přitakávali i panáčci i panáci. Zopakujte si výňatek z básni, nadepsané "Rýmy na mirt, kterou otisklo slavnostní číslo Rudého práva dne 1. kvitna 1952. Jejím autorem byl laureát Státní ceny, předseda Státního výboru pro věci umíní a pozdější první náměstek ministra kultury, Jiří Taufer'. »Jdem čelem k míru, ne zády, a umíme se dívat i pod mraky, aby neryly naše socialistické sady tupé americké rypáky. Oni — sbor nakažených vší a škvorů. My — dáme všemu lidskou tvář a tvar — Slavíme život! Oni — mikrob moru. , My mír — oni zmar!« Ústřední sekretariát KSČ {a to už tam nesedí Slánský!) jde však ve své přípravě budoucí koexistenční kampaně ještě dál a poslušní pochopové papouškují jeho příkazy. — Národní fronta vydává v polovině března 1952 prohlášeni bproti použiváni bakteriologických zbrani americkými interventy na Koreji"', prohlášeni, které se hemži "agresory", "imperialisty" a komentáři o "reakčni imperialistické vládě USA". Čtyřstránkové Rudé právo z 19. března 1932 obsahuje články s těmito nadpisy: "Zločinná bakteriologická válka před soudem všeho mirumilovného lidstva" — "Nenávist a pohrdáni lidstva všem zrádcům vědy" (t.j. americkým vědcům) — "Lid celého světa odsuzuje bakteriologická zvěrstva Američanů" — "Soudobí kanibalové" (t.j. Američané') — »Americký generál o tajných chemických operacích v Koreji". Kromě toho taky článek "Titovci vychvaluji bakteriologické zbrániv. — Lydie (Ludmila) Tarantová píše pro Mladou frontu seriál článků w americké soldatescev v západních Čechách', Jan O. Fischer dělá totéž pro Obranu lidu, orgán ministerstva národní obrany. Americký novinář je v. Rudém právu nazýván "prvotřídním darebákemv (vydáni z 6. května 1932). Časopis ministerstva informaci (Svět obrazech z 10. května 1932) takto charkteri- soval těhdejšihb presidenta USA: "Harry Truman, důstojný dědic velezločince a masového vraha Hitlera, byl zvolen presidentem Spojených států za pomoci gangsterských band, které s monopolisty z Wall-Streetu tvoři neoficiální, skutečnou vládu USA". — Trávníčkův Slovník jazyka českého, vydaný 1952, má na straní 1370 tento výklad k terminu "trumanovec": "stoupenec imperialistické politiky amerického presidenta Trumanav V plzni Krajský národní výbor nutí k návštěvě výstavy, která j>znázorňuje roli amerických okupantů v západních Čechách v r. 1943", a která "obsahuje obrazy a zdrcující dokumenty o zločinech Američanův (pražský rozhlas dne 4. června 1952). Dne 7. srpna téhož roku Rudé právo nadepisuje článek o Američanech "Hlasatelé lidojedstviv. Spisovatel F. Kubka vítá jmenováni gen. Ridgwaye velitelem NATO článkem "Bakteriologický vrah Ridgway americkým gauleitrem v západní Evropív (Rudé právo z 24. května 32). Vyvrcholením protiamerické propagandy čs. komunistického režimu v r. 1932 byla tvrzení, obsažená v obžalobě proti Slánskému a jeho druhům — a pak projevy Gottwalda, ale i Bacílka, Širokého a ostatních vůdců dnešní, od kultů úchylek zdánlivě obrozené KSČ, proslovené na celostátní konference strany v prosinci 1932. Odpustíme si pro dnešek citáty, mají skoro stejný slovník jako báseň s. Anny Šmejcové, otištěná časopisem Květy dne 6. dubna 1932: »A tebe, Trumane, s tvou pavědeckou hordou již svírá národů všech trestný kruh. Dost nachlemstal ses krve bezednou svou mordou! Dost zhoubných mikrobů a vší a much! Kruh úží se — už doba nedaleká — kdy zdusí tě, že ani nevzdechneš; pak, barbare, jen oprátka tě čeká! Či věříš snad, že zachrání tě veš?« Rok 1952 měl v roce následujícím důstojného pokračovatele. (Slánský je už popraven, Gottwald a Stalin mrtvi, vůdcem KSČ je dnešni první tajemník A. Novotný.) V nakladatelství Mladé fronty vychází zminíná kniha Bartoška a Pichlika o Američanech v západních Čechách v r. 1943. V úvodu je citován autor výroku o koexistenci, V. I. Lenin: "Wilsonova demokracie se ve skutečnosti ukázala jako forma nejsilnějšího imperialismu, nejnestydatějšího útlaku a rdoušení slabých a malých národů'!. Autoři k tomu dodávají, že »i na příkladě poměru imperialistických dravců USA k národům Československa se ... můžeme jasně přesvědčit, jaký je poměr dnešních vládců Spojených států k svobodě a samostatnosti národů celého světa". Tvrdí, že "prolhaná legenda o osvobození západních Čech americkou armádou nemá s historickou pravdou nic společného" (str. 82). Nazývají presidenta Eisenhowera "poslušným lokajem Wall Streetu" a gen. Harmona "mistrem lži« (str. 84). Viní americkou armásdu, že "přijela s připraveným plánem záchrany fašistické sebranky pro pokračováni v Hitlerově ztroskotavším pokusu zničit Sovětský svazu (str. 106), a že prý "pěstovala kult krutosti a nenávisti k člověku" (str. 129). "Nikdy neuhasne v Československu plamen nenávisti proti americkým imperialistickým dravcům", tvrdí soudruzi Bartošek a Pichlik na str. 219 své knihy. A mají v jistém směru pravdu: čs. komunisté nepřestanou nenávidět Ameriku. * * * Dodatečně žádáme čtenáře za prominutí, že jsme snad nadmíru citovali komunistické prameny. Udělali jsme tak úmyslně. Abychom připomněli. Aby se nezapomnělo — a abyste spíše uvěřili našemu tvrzení, že ani v posledních letech se poměr čs. komunistického režimu k Spojeným státům nezměnil. Přes propuštěni Oatise, a Hvasty. Opět bychom mohli citovat dlouze z článků na př. B. Rohana z Mladé fronty, M. Drozda a V. Opluštila z Rudého práva, Č. Suchého z "vtipů" Dikobraza, atd. Pravda, takových perliček jako básní M. Šmejcové a výroků Fr. Kubky ubylo. Autoři se už asi vycvičili variacím na námět koexistence. Nezměnil se poměr režimu k USA, změnila se jen taktika propagandistů. Jsou, řekli bychom, zákeřnější. Museli byste čist ty pokrytecké komentáře o bídě amerických farmářů; o morálce americké mládeže, poznámky o stávkách v Americe, o amerických filmech a pod., otištěné v novinách nebo vysílané rozhlasem letos na jaře. Někdy byli i dost otevření, to na př. v útocich na vánoční poselství presidenta Eisenhowera národům za Železnou oponou, nebo v balonové kampani, v jejimž průběhu se silnými slovy a pochybnými argumenty vyslovovali proti vysíláni balonů s letáky, informujícími o životě na Západě. Pokoušejí se a sedět na dvou židlích" na židli, s které hovoří o krásných vyhlídkách pokojného spolužiti — a na židli, ve které pokračují ve své roli traviče studni přátelství opravdového. — Literární noviny, časopis Svazu čs. spisovatelů, napsaly dne 23. února 1936, že zápas o koexistenci neznamená spolužití ideologii, pardonování buržoasnich (rozuměj: demokratických) názorů. Resoluce ÚV KSČ z 30. března t.r. to řekla přesněji: stávající režim prý "potřebuje nutně ještě několik let, aby dohonil a předhonil nejvyspělejši kapitalistické země«. Co má přijít pak, za oněch "nejnutnějších několik leh? To není těžké uhodnout. Komunisté se svých plánů na dobyti světa nevzdali, nezapírají to ani teď, když nahradili několik diktátorů novými. Jejich poměr k Spojeným státům — to je nenávist usurpátora k vedoucí sile demokratického tábora. Je třeba si to uvědomit, když ho vidíme, jak se pokouši o úsměv. Jan Mates. [pageend11]12 TRIBUNA Čs. uprchlíci v USA Emigrace do USA byla první myšlenkou a touhou veliké většiny našich uprchlíků. Odhaduji, že od r. 1948 přesídlilo do Spojených států kolem 8.000 čs. uprchlíků. Naše pomocná organisace, Americký fond pro čs. uprchlíky, poskytla emigrační pomoc do USA více než 4.000 uchazečům na podkladě DP zákona; podle nového Refugee Relief Ad očekáváme, že sem přivezeme přes 1.500 dalších čs. uprchlíků do dubna 1957. Do jaké míry se splnily touhy a sny, s nimiž naši exulanti připlouvali kolem Sochy Svobody nebo přistávali na ídlewildském letišti? Redakce Tribuny mi prokázala velkou službu kladouc mi tuto otázku. Rozhodl jsem se, že svou stát věnuji prostému čs. exulantovi, ve kterém vidím skutečný a hlavní cíl i úspěch veškerých pomocných akcí. Nechci, aby mi — a komukoli jinému — pronikavá zář jednotlivých výjimečných případů utlumila skromná světélka, která svítí v tisících exulantských příbytcích rozsetých po všech 48 státech Unie. A, konec konců, nejsou to vždy světélka zcela skromná. Je to kus velké radosti, moci pozorovat vývoj, snažení a pokrok velmi mnohých našich uprchlíků kteří s prázdnou kapsou, ale plným rancem nadějí přijížděli do New Yorku. A jak přijížděli! Nejenom s prázdnou kapsou, ale většinou bez praktické znalosti angličtiny, bez nej menší přípravy k uplatnění v zaměstnání a mnohdy s psychosou táborového života jako s kovovou koulí na noze. Začátky většiny jich byly typicky podobné. Jednoduché zaměstnání, kde se lze obejít bez znalosti jazyka: uklizeč, pomocník v továrně, mytí nádobí, navlékání korálků, zahradnická práce, balení zboží a pod. V New Yorku a okolí, Chicagu, Clevelandu, v New Jersey, Texasu i v Los Angeles . . . Prosté začátky u všech, ale jak dobře se dál vyvíjely. Zde nešlo o »boj o skývu chleba«, poněvadž zdejší výdělky i v nejprostším povolání každého uživí. Zde šlo o boj o vyšší životní úroveň, o co nejrychlejší vynahrazení hubených let, jež z života uprchlíka utrhl DP tábor. A tak vidíme, jak se uprchlík bystře rozhlíží kolem sebe, dohání zanedbanou angličtinu, a jak se šplhá vzhůru po žebříku uplatnění. Zaměstnání se mění a plat stoupá, často rodina a přesčasové hodiny pomáhají. Z pokojíku v new-yorském Belvederů nebo chicagském rooming-house se exulant stěhuje do vlastního bytu a zařizuje si jej starším a později novým nábytkem. Tele vise je jednou z prvních investic nového suedlíka — a již z toho lze vidět, že je na cestě vzhůru. A ovšem automobil; většinou napřed ojetá kára, která se brzy mění za zcela zánovní nebo zbrusu nové auto, zhusta s nej dokonalejším technickým vybavením. Dejte si práci a spočítejte, kolik uprchlíků v USA si ušetřilo houževnatou prací na první splátku na vlastní domek — budete žasnout. Kolik z nich —• továrních dělníků — ztráví dovolenou na Floridě, v Kanadě, dálkovými cestami po i mimo USA; kolik z nich lehce může hovět svým »koníčkům« — fotografování a filmování, gramofonové diskotéky, lodní motorky a pod. To všechno jsou hmatavé důkazy, že usídlení čs. uprchlíků v USA je úspěchem prostého člověka. A nemyslím ovšem jen na stránky hmotné. Jděte a navštěvujte naše uprchlíky po Spojených státech. U většiny z nich uvidíte na zdi obrázky z Československa — fotografie, lepty i tisky — ba i olejomalby zde vytvořené na objednávku — fotografie velikánů našich starších i nových dějin, čs. vlajky, panenky v národních krojích, Plickovu Prahu a jiné knihy. — Američtí krajané si právem stěžují, že jen poměrně málo uprchlíků se zapojuje do života krajanských organisací. Ale ten poměrně malý počet aktivních se znamenitě činí: v krajanském tisku, ochotnickém divadle, sokolských jednotách, pěveckých spolcích a na mnoha jiných úsecích činnosti^ krajanské Ameriky. Zvlášt radostnou kapitolou je otázka svépomoci. Je řádka exulantů, kteří značnou část svého volného času věnují nesobecké pomoci nově příchozím. Je pak slušný další počet těch, kteří pamatují na své přátele z DP tábora, připravují ubytování a zaměstnání pro jejich příjezd a s vlastní »károu« je očekávají u lodi. Nerad bych však jednostranně zdůrazňoval jen stránky kladné. V řadě našich lidí zůstal kus táborové psychosy trvale zakotven a podávají svému okolí zkreslené informace o věcech, týkajících se poválečných událostí v Československu, života v DP táborech a pod. — házejí blátem do vlastních řad. Mnozí ve svém blahobytu ochotně zapomínají na méně šta- stné druhy, kteří dosud v DP táborech na emigraci čekají; nejen že jim hmotně nepřispějí, ale dokonce brzdí pomoc tím, že zbytečně otálejí s vrácením vypůjčených částek, bez kterých nelze pomoci dalším přijíždějícím. Mělo by též být mnohem víc těch, kteří by — jak z národního uvědomění, tak i pro svůj vlastní zájem — pomohli v udržení a rozvoji krajanských organisací. I.T. Črty z exilu. Vladimír Štědrý: Věž svědedví; Montreal, Slovanské nakladatelství, 1955, strán 110, cena $ 3.00. LISTY Z EXILU Smutný je život exulanta. Chybuje v ňom atmosféra teplého rodinného krbu a spokoj nosí svědomitě vykonanej dennej práce. Niet v ňom priatelov, iba ak z blahovolného rešpektu, no zato nepekná predstieravost a nesrdečnost je všade-prítomná. Staří, věrní ka- maráti z mladosti bud ostali doma alebo ich plané větry odvialy do iných končin světa. A na utvárania nových priatelstiev niet jednak času a jednak nieto ochoty ani trpezlivosti. Ved nato třeba často aj roky a cesty vyhnanca sú plné zátačiek a križovatiek. Pochmúrny je svět exulanta Vladimíra Štědrého. Je plný nostalgie a melancholických rozpomie- nok. Svět široký a přitom tak sústredený, žeby mu domorodec neporozuměl, aj keby sa o to snažil. Je to svět vybudovaný z jediného materiálu, ktorého je v exile čajsi nadostač: z nádeje alebo z jej agresívnejšej formy, túžby. Svět, kde vakuum přítomnosti je živené spomienkami na štedrejšie vlaňajšky. Véi svédedvi je knihou črt z exilu, napísanou pěkným básnickým slohom. Je to vlastně čiastočná autobiografia autora, jeho úvahy a spomienky. Štědrý sa nesháňa za námetmi. Vyberá ich, akoby bez úsilia, z každodennej všednosti. To, ovšem, iba vyzdvihuje hodnotu knihy, kedže písat o všedných veciach je ovela tažšie než je písat o nevšedných. Na prvé načim umel- ca; na druhé stačí reportér. Mnohý exulant najde tu svoje zrkadlo, kus vlastného žitia. Pozorovací talent autora sa jasné vynímá z každej črty. Jeho slohové tvary a prostriedky, vhodné užívané a odborné opakované, vyvolávajú žiadané efekty v ich znásobenej působivosti. Naoko šedivá skutočnost vynořuje sa před námi v dosial nevidenýchvfarbách, umocněných mnohostou íudských cítění a širokostou ich tónin. Vo svete, v ktorom je dobro prevážne bité zlom, sklon ku tragizmu, skůr či neskůr, je nevyhnutný. Avšak Štědrého tra- gizmus nie je rezignújucí. svédedvi je častou duše Vladimíra Štědrého; je tiež častou duše univerzalného exulanta, vždy a všade hosta nevítaného. Kvalita knihy siaha daleko za skromný počet jej stráň. Pri nízkej cene (a — mimochodem — peknej vazbě) nemožno ju neodporúčaí aj tým, čo každý mesiac rozdelujú si peniaze »do třiceti obálek«. Je hodná zaujat miesto i v knižnici náročného čitatela. Andrej Eliáš. [pageend12]TRIBUNA 13 VILÉM BRZORÁD SPOJENÉ STÁTY A MĚNÍCÍ SE SVĚT Rozvoj technologie ve Spojených státech po válce nám poodhaluje oponu, za kterou se skrývá vývoj světa v nejbližší budoucnosti. Průmyslová revoluce minulého století, jejíž porodní bolesti vedly Karla Marxe k přesvědčení, že objevil definitivně cestu k lidskému blahobytu, byla pouhým počátkem procesu, který s urychlením přináší nový svět, jemuž se jen těžko a váhavě přizpůsobujeme ve svém myšlení, morálce i svých politických ideálech. Je velmi pravděpodobné, že život průměrného obyvatele zeměkoule ztratí v příštích sto letech jednak dnešní rozdílnost v způsobu i míře, jednak se značně odliší od života, jak jej známe dnes. I kdyby nebylo zrychlování, společenská struktura by se měnila; avšak akcelerace v růstu lidstva, ve výrobě a automatisace přinášejí nové prvky do dějin, dosud neznámé. Pokračující industrialisace již nemusí vést k zbídačení mas, ale asi povede k pomalé likvidaci dělnické třídy a může vést k většímu blahobytu bez krutosti komunismu. Podobně lze si těžko představit, že liberalismus a demokracie budou moci užívat stejných metod, jaké stačily v době Adama Smithe, kdy byl velmocí národ o 20 milionech duší. V nejbližší budoucnosti bude třeba zvládnout politicky, administrativně a hospodářsky celky o sta milionech až miliardě lidí, disponujících nepředstavitelně velkým zdrojem atomické energie. Spojené státy předhonily ostatní svět v hospodářském a technickém vývoji. Daly tím důkaz, čeho je možno dosáhnout v celém světě s korekturou místních situací. Zatím je světová výroba i spotřeba rozdělena nerovnoměrně. Porovnejme Spojené státy s jinými zeměmi a územími: V roce 1953 vyrobily Spojené státy 0,67 tun oceli na obyvatele; obdobná čísla pro jiné země: Anglie, Německo, Československo mezi 0,31 a 0,35 tun, Francie 0,23 tun, SSSR 0,17 tun a Japonsko 0,09 tun. Za těmito státy je ohromná masa zejména asijských národů s téměř neměřitelnou výrobou. Podle výpočtu California Institute of Technology plocha obdělané zemědělské půdy na jednoho obyvatele je v různých státech velmi rozdílná: v Japonsku činí pouze 0,2 (v akrech; akr je 0,4047 ha), v celé Asii průměrně 0,6, v Evropě 0,9, v SSSR 2, a v USA 2,4. Počet kalorií, vyrobených na jednom akru v SSSR je však pouze 2,300, zatím co v intensivním japonském hospodářství dosahuje 14.000 a v extensivním zemědělství USA 4.000 kalorií. Rovněž spotřeba potravy, vyjádřená v kaloriích na den a obyvatele se různí. Asi polovina světa je dosud podvyživena při denní spotřebě méně než 2.250 kalorií (většina Asie a Jižní Ameriky). Kolem 20 procent světa konsumuje denně 2.250 až 2.750 kalorií (Jižní Evropa a Afrika) a jen ostatní (většina Evropy, Oceánie, Argentina, SSSR a Severní Amerika) má denní spotřebu na obyvatele větší než 2.750 kalorií. Občan Spojených států však spotřebuje denně 3.500 kalorií a při tom jeho mechanisované zemědělství za účasti asi 9 procent hospodářsky činného obyvatelstva vyrábí značné přebytky potravin. (Zemědělského obyvatelstva celkem je v USA asi 13 procent, v CSR něco přes 20 procent, v SSSR asi 50 procent; skutečně činného obyvatelstva v zemědělství ČSR je více než 30 procent — zemědělská výroba je nejslabším článkem komunistického hospodářství.) Spotřeba na obyvatele USA v roce 1950. Energie (vyjádřeno v uhlí) 8 tun Cement 5201b Ocel (v užívání) 8 tun Sůl 5201b Ocel (roční spotřeba) 1.260 1b Fosfát 1301b Měd 23 1b Síra 71 1b Aluminium 13 1b Pitná voda 200 galonů Chrom 13 1b Užitková voda Mangan 8,7 1b (domácnost) 15.000 galonů Cín 1,2 1b (průmysl) 160.000 galonů Potrava 0,37 tun (zemědělství) 200.000 galonů (Podle studie California Institute of Technology) Vedle rychlého stupňování výroby posledního sta let dalším důležitým faktorem, měnícím civilisační proces, je explosivní růst světového obyvatelstva v poslední době. USA SSSB 1860 22,8 1897 106,4 1910 68,4 1914 139,3 1930 96,3 1928 150,4 1956 blížíi se 170 *1940 191,7 1970 cca 200 1956 200,2 Při dnešním urychleném konsumu surovin a růstu obyvatel budou světové suroviny, nyní používané, brzy vyčerpány. Avšak podle úsudku odborníků dnešní stav vědy a techniky dává naději, že lze nebezpečí překonat a že celé lidstvo se bude moci přiblížit úrovni — za předpokladu, že nedojde k válečné katastrofě. Moderní technologie umožňuje využití chudých minerálů (s malým obsahem hledané suroviny), jichž je dost, a podle již zmíněného Kalifornského institutu se blížíme době, kdy budou hlavním zdrojem průmyslových surovin a energie nej obyčejnější minerály jako žula, a dále mořská voda, vzduch a sluneční světlo. Tuna průměrné žuly obsahuje asi 4 gramy uranu a 12 gramů thoria vedle téměř všech dalších prvků včetně kovů. Pomocí dnešních bohatých surovin bude možno zahájit výrobu potřebných látek ze surovin chudých. Tím se vytvoří nový výrobní cyklus strojové civilisace, kde již nebude bohatých surovin třeba. Chudé suroviny jsou všude. Theoreticky je si možno představit, že tento cyklus by mohl být přerušen katastrofou, na př. atomickou válkou. Tato nová strojová civilisace dosud nenastala. Spojené státy se k ní přiblížily nejvíce. Bude-li však populační explose dále pokračovat, stane se, spolu s moderním mechanisovaným zemědělstvím, nezbytnou k záchově lidstva. Vzhledem k převratným jevům posledních let v technologii a počtu světového obyvatelstva mnoho kulturních hodnot v nejširším slova smyslu nebude — a snad již není — v souladu se skutečností. To je příčinou konfliktu v nás, mezi námi, mezi národy i mezi politickými ideologiemi. Jejich výsledkem — ubrání-li se lidstvo atomické válce — bude svět nový, jiný. Pro malé národy to znamená, že mezi rychle rostoucími obry budou v budoucnu ještě menší. Je třeba velmi vážně uvažovat o tom, jaký může být jejich kladný přínos budoucí civilisaci, aby svou existenci ospravedlnily. Musíme také uvažovat naléhavě o tom, jaké spirituální síly možno a nutno mobilisovat, aby vyrovnaly nerovnováhu, způsobenou materialistickou technokracií, byt by vystupovala pod egidou demokracie. Svobodný svět v čele se Spojenými státy stojí před odpovědnými úkoly. Jen kladná víra v spirituální hodnoty západní kultury bude s to, aby dala sílu k jejich řešení. Nikoli boj proti komunismu, avšak kladný boj za lepší budoucnost vede k cíli. Jeho vítězný konec bude znamenat automaticky konec materialistického komunismu. A jen v tom případě bude vědecký a technický pokrok branou k blahobytu a nikoli propastí zkázy. [pageend13]14 TRIBUNA DOPIS FERDINANDU PEROUTKOVI Redakce ^Československých novinu, listu Pracovního sboru Rady svobodného Československa v New Yorku, požádala čs. novináře Pavla Tigrida, aby odpovidél na čDopis mladému přitelit z pera Ferdinanda Peroutky. Ačkoliv šlo o článek zásadní povahy a o článek vyžádaný, redakce časopisu Pracovního sboru jej — jako řadu jiných podobných odpovédí — odmítla uveřejnit. Článek vyšel v čNew Yorských listech". 21. a 24.4.1956. Pavel Tigrid nás požádal rovněž o jeho uveřejnéní, avšak pro nedostatek místa Tribuna z niho vyjímá se souhlasem autorovým: Nadešla chvíle, kdy v československém demokratickém exilu řada lidí — a nikoli jen mladých a mladších —- dospěla k názoru, že je třeba se veřejně oddělit od toho, co v tomto exilu představuje politický Kocourkov a intelektuální rozpad. Je to vážný a roky rozvažovaný krok, první na dlouhé a nesnadné cestě. Základním úkolem bude pokus o formulaci československého duchovního a politického programu, odpovídajícího reálné historické situaci. Pochybuji, že by někdo při tom chtěl (jak píšete), posypat omladým pelem« Masarykovy ideje: půjde spíše o pokus vrátit se k Masarykovi, proniknout k jádru jeho programu a přijmout jej za základ další práce. Toto programově formulační úsilí bude jistě vyrůstat z přesvědčení, že obnova trvalé svobody v Československu může být výsledkem jen dlouhého, bolestného VNITŘNÍHO OBRODNÉHO PROCESU, jehož bude účasten celý národ, veden svými nejlepšími a nej statečnějšími. Tento proces bude zajisté urychlován nebo zpomalován vývojem objektivní situace ve světě, ale v podstatě bude československá svoboda narůstat jako peň stromu doma, z vlastních duchovních a mravních sil. Chceme-li tomuto růstu napomáhat zvenčí, pak naše práce musí být především záležitostí ducha, intelektu, víry, obětavosti a tvrdé pravdivosti k národu i sobě. Revise a formulace československého programu byla zahájena několika už zveřejněnými studiemi a bude v ní pokračováno v publikacích, politických i literárních, jež se připravují a jež zápasí spíše s nedostatkem peněz než s nedostatkem talentu. Domníváte se opravdu, že by bylo nutno začínat takto od základů, kdyby tu už byl nějaký počinek, kdyby »mládež«, jak tvrdíte, opravdu mohla zvolat: »Vstaň, abych si mohl sednout?* — Ostatně »mládež«, kterou nyní hodláte mobilisovat k práci, už po léta po svém a skromně pracuje pro věc svobody v pěti zemědílech světa; a i když tato práce je politickými profesionály v exilu přehlížena, myslím, že tvoří pevnější základ pro další vývoj, než rozviklané emi- grantské funkcionářské židličky. .... jde o budoucnost československého exilu ve chvíli, kdy dochází k novému myšlenkovému dělení v jeho demokratickém ohnisku a kdy se vypovídá boj cynismu v poměru k ideám, o jejichž vítězství zápasíme, cynismu, jímž se tak výrazně liší někteří z Vašich nejbližších rádců od skupiny »poslední naděje*. Pro ní je věc svobody ve světě a obnova svobody v Československu záležitostí celé její lidské existence, smyslu a náplně života. ODPOVĚĎ KRITIKOVI Vážená redakcia, dnes som dostal januarové-februárové číslo VIII. ročníka (1956) »Tribuny«. Našiel som v ňom velmi lichotivá recenziu prvého dielu mojích památí. Som iste vdačný neznámému (alebo anonýmnemu) kritikovi, že vůbec čítal a ešte k tomu i zhodnotil moje skromné dielo. Mojou zásadou je, že autor nemá odpovedat kritikovi, zvláště dobromyselnému. Ni- čmenej — nemůžem mlčat v tomto případe, lebo mi Andréjv Eliáš imputuje, ako by som — i ked vraj nie úmyselne — staval voči sebe dve konfesie vo smysle sútažnom a tedy nezachoval objektivny charakter diela. Nech laskavé pán kritik odpustí, ale tu som velmi citlivý, lebo som nikdy neznižoval jednu konfesiu a nepovyšoval druhů. Bola mi dálekým zvláště pri písaní mojích památí táto tendencia. Keby som bol chcel vychádzat z chybných premis a příst z nich k uzávěru, bol by som asi napísal: »Katolícka fara neznamenala však nikdy, ani v národ- nom, ani v spoločenskom ohlade takú baštu a také centrum, ako fara evanjelická*. Ja som ale napisal: »Katolícka fara dobronivská. . . . ako fara evanjelická za otcovho pósobenia na nej«. To znamená, že si dobré uvědomuj em právě to, že tu »chýbaly rovnaké předpoklady pre činnost na národnom poli*. Poznal som ale mnohé katolické fary, alebo o nich počul, ktoré by boly iste obstáli i pri zrovnání s evanjelickou farou dobronivskou. í v ohlade národnom, i v ohlade spoločenskom! Vytýkaná veta bola napísaná v odstavci, v ktorom hovořím o otcovi. Uvádzam ju, ako charakteristiku otcovu a nie, ako porovnanie. Hovořím tam o pomere evanjelickej a katolíckej fary. Pri tom sa zmieňujem s velkou úctou a láskou o dvoch katolických farároch dobronivských, starom Novosádovi, ktorému ani nebolo možno vytýkat malú agílnost, a o Murgašovi, — a toto nech si všimne milý pán kritik — ktorý »nehral karty, nepoloval* — a moj otec si věru i taroky zahral, ako mnohí evanjelickí a katolícki farári ná naších dědinách, ba i biskupi. Tedy ani poznámka o tom, že farár Frommeyer hrál taroky a poloval, nébola v žiadnom wiegatívno-korelatívnom vztahu s ideálnou představou katolického kňaza*. Aspoň som ju ja tak žiadnym spůsobom nemyslel. A keď už píšem, rád by som opravil, že Neresnický nebol mojim pseudonymom za študenských rokov — ale pseudonymom, ktorý som ovšem začal používat už za študenských rokov a používám ho stále pri beletristických prácach. Pod týmto pseudonymom vyšly všetky moje verše, moje prozaické i kritické i literárno-historické diela za celého můj ho dlhého života. A ešte jedno s prikrútnutím: Teší ma, že si recenzent prečítal moje památi i po druhý raz. Dr. Juraj Slávik-Neresnický. NÁVRH NA SPOLEČNÉ VYDÁVÁNÍ »SKLIZNĚ« A »TRIBUNY« Předkládáme redakcím »Sklizně« a »Tribuny« návrh na společné vydávání obou časopisů. Vedou nás k tomu především tyto důvody: A) Československý exil potřebuje hodnotnou, nezávislou a všestrannou revui. B) Zatím co »Sklizeň« se věnuje výhradně umělecké tvorbě, »Tribuna« klade důraz na problémy sociálně-politické. Spoluprací obou časopisů bychom vytvořili nepoplatnou revui, jež by představovala celý úsek naší svobodné tvořivosti. C) Sloučení obou časopisů by usnadnilo možnost svobodné, široké diskuse, a pomohlo překonat obtíže, spojené s vydáváním a rozesíláním jednotlivých časopisů. D) Taková revue by mohla být případně posílána do Československa, aby pomáhala vytvářet a udržovat svobodnou, demokratickou kulturu. Návrh na konkrétní spojení obou časopisů, který tímto předkládáme čtenářům k úvaze a k případným doplňkům, si představujeme takto: 1) Redakce »Sklizně« i »Tribuny« by zůstaly i nadále naprosto samostatné a na sobě nezávislé. (Každá by nesla zodpovědnost za svoji část časopisu.) 2) Oba šestnáctistránkové časopisy (společně tedy Z DOPISŮ A DISKUSÍ [pageend14]TRIBUNA 15 na 32 stránkách) by byly tištěny jednou za dva měsíce, podle dohody bud ve Švédsku nebo v Holansku. 3) Obě redakce by tiskaři dodávaly své příspěvky s návrhem na jejich umístění, technickou úpravu, atd. 4) Obě redakce by dbaly přesného, dodržování lhůt pro uzávěrku příspěvků a pro všechny ostatní technické náležitosti. 5) Spolupracovník, pověřený tiskem obou časopisů, by neměl práva texty článků jakkoli měnit. Byl-li by k tomu nucen technickými důvody, musel by si vyžádat souhlas obou redakcí. 6) Časopisy by vycházely podle dohody: a) bud pod společnou obálkou, s uvedením obsahu jednotlivých čísel, b) nebo sepnuty (spojeny) k sobě, podle abecedního pořádku, c) anebo spojeny (sepnuty) k sobě, ve střídajícím se pořadí (jednou »Sklizeň«-»Tribuna«, po druhé »Tribuna«-»Sklizeň«). 7) Takto spojené časopisy by byly posílány na společné adresy, jež by obě redakce měly k disposici, 8) Expedice by byla prováděna dělbou práce spolupracovníky »Tribuny« i »Sklizně«. 9) Předplatné by bylo vybíráno pověřenci obou časopisů a bylo by určeno výhradně k jejich úhradě. 10) Správce společné pokladny by podával oběma redakcím výroční finanční zprávu. 11) Obě redakce by rozhodovaly o volných (bezplatných) a redakčních exemplářích, jež by byly expedovány na jednotlivé adresy. 12) Předplatné za šest čísel ročně by činilo $ 2.00 (nebo ekvivalent v jiné měně.) 13) Obě redakce by se dohodly na koordinování náběrových akcí, které by zaručovaly úspěšné placení předplatného. Subvence, které by redakce získaly, by byly uloženy do společné pokladny. 14) Kdyby nebylo možno hradit ze společné pokladny výlohy, spojené s vydáváním a expedicí časopisů, Československý zahraniční ústav v exilu by uhradil nedostávající se částku v rámci možnosti svého rozpočtu. 15) Případné finanční přebytky by byly rozděleny oběma redakcím rovným dílem. Jsme si vědomi, že zbývá vyřešit ještě mnoho dalších otázek a že by bylo možno řadu z uvedených bodů pozměnit. Předkládáme návrh na společné vydáváni obou časopisů redakcím i čtenářům, které žádáme o spolupráci. Jsme přesvědčeni, že spojením obou časopisů bychom vyloučili, nebo alespoň podstatně omezili, duplikování úkonů, především technické povahy. Uskutečněním svého návrhu chceme přispěti k soustředění živých a tvořivých sil, k prospěchu naší společné věci doma i v exilu. Pavel Javor, Pavel Kolda. Duben 1956. NOVÝ FALSIFIKÁT Ve druhé polovině března bylo rozesláno z Rakouska podvržené »Prohlášení Ústřední komise mládeže Československé sociální demokracie v exilu k jednání některých exilových představitelů o revisi odsunu Němců«. Falsifikát napadal členy mnichovské redakce Rádio Free Europe a vytýkal jim jejich protičesko- slovenské stanovisko, projevené poraženeckým postupem v otázce sudetských Němců. Podvrh byl po- depsán Radomírem Lužou jako předsedou ÚKM a Jiřím Horákem jako jednatelem. Falsifikát měl datum 15. března a jako místo odeslání byla uvedena Vídeň. Podle všech známek jde o další pokus čs. komunistů rozdělit exil a politicky jej likvidovat. Komunistická akce nás přesvědčuje jenom a důležitosti pevného, důsledného a otevřeného postoje celého exilu ke všem zásadním otázkám československé státnosti a demokracie. L. JACÍ JSME DEMOKRATI A TERORISTÉ. »Drtivá většina sudetských Němců není, a jak věřím, nikdy nebyla nacistická*. Ferdinand Peroutka o sudetských Němcích v Čs. novinách, duben 1956, str. 4. »Předkládám své myšlenky, každý může s nimi souhlasit nebo nesouhlasit*. Ferdinand Peroutka, Čs. noviny, duben 1956, str. 4. »Nemám na vybranou, chci-li vysvětlit původ některých zjevů: tedy ty letáky, podvrhy, schůze, proklamace, dotazníky, tento nebývalý vzruch, nebývalé organisování, dopisy redaktorovi, výmysl o akci, která chce odstoupit území Němcům — to je teror*. Ferdinand Peroutka o těch spoluexulantech, kteří se odvážili nesouhlasit, Čs. noviny květen 1956, str. 4. STÁLE JEŠTĚ STRAŠÍ Modrou revue v Holandsko zpráva z domácího odboje, jak si musíme představovat, že by věci vypadaly při likvidaci komunistického režimu, kterou přinesla Tribuna před čtyřmi letiy. »Aní bychom o návrat do takto vypadající vlasti nestáli*, volá rozhorleně. Proč se pak ale hněvat na téže stránce nad tím, že Tribuna napsala ve stejném čísle: »Skupiny, které dokáží svůj ideál stavět tak, že bude mít reálnou naději na uskutečnění i po letech trvání exilu, mají naději, že se do vlasti vrátí. Nelze to však říci o skupinách, které dogmaticky tkví na ideálu společnosti, ke kterému se společnost nechce či nemůže vrátit (feudální společnost Rakouska-Uherska, liberální kapitalismus Československa mezi 1918 a 1938) a které již jednou zůstaly v exilu, když se Beneš vrátil*. Jak je libo. Nestojíte-li o návrat do demokratické vlasti, pokud nebude vypadat přesně podle vašeho receptu, možná ani vlast by tolik neztratila, kdybyste se nevrátili. LADISLAV HNAČKO, »ČO NEBOLO V NOVINÁCH«. O dělníku Julovi Kožejovi, který spáchal sebevraždu na stavbě HUKO: »... opakovali mi jeho šlová, ktorá povedal krátko před tragickým siahnutím na vlastný život: ‘Klame sa. Mlčí sa. Nehovoří sa pravda. Čo to vlastně robíme? Aj o Trati (t.j. stavba Trati družby) sa píše tak, ako o HUKO. Všetko je nepravda, klam, svinstvo...’ Julo Kožej stratil důvěru k tomu, za čo bojoval, čemu věnoval všetky svoje mladé síly...* (Kultúrny život, Bratislava, 21. dubna 1956, str. 10.) NEJSME SAMI. Na základě zjištění »Sam- melstelle fuer die Presse der Heimatvertriebe- nen* u »Goettinger Arbeitskreis* východoněmeckých vědců vychází najevo, že v západním Německu a v západním Berlíně vychází v přítomné době celkem 340 listů a časopisů vysídlenců s celkovým nákladem přibližně 1,66 milionu výtisků. . Sudetendeutsche Zeitung, roč. 5, č. 34, 20. srpna 1955. [pageend15]16 TRIBUNA VELKÁ ROZPRAVA (se str. 1) John J. McCloy jde v předmluvě za tyto povšechné návrhy. Doporučuje sjednocení Německa za cenu, že trvale odstoupí Polsku území za Odrou a Nisou a zaručí československé a polské hranice, a doufá, že Československo a Polsko se za těchto okolností nedají tak lehce ovládat Sovětským svazem. Závěr knihy je zřejmě z pera Robertsova a je shrnut ve čtrnácti bodech, které jako by o tomto stém wilsonov- ském výročí byly protikladem Čtrnácti bodů Wilsono- vých. Všechny se zabývají obranou svobodného světa, ve kterém »je nejvíce potřebí něco dělat a nejvíce se dá dělat«, zatím co Wilson šel myšlenkou i činem na výboj proti nepřátelům svobody. Přímé vztahy so- větsko-americké charakterisuje Roberts jako spor na rovině mocenské a na rovině intelektuální. Na rovině mocenské dochází k závěru, že nechtějí-li Spojené státy vydat svět na pospas atomickému zničení, musí se spokojit s přítomným stavem. Na rovině intelektuální by byl pro výboj do té míry, do které by s sebou nenesl mocenské represalie. Doporučuje proto obezřetnost, pružnost, přizpůsobivost, využívání vhodného okamžiku, kdy a kterého nástroje použít, aby se bez násilí daly prosazovat dvě zásady americké zahraniční politiky: (1) právo lidu vybrat si vládu, jakou si přeje, a (2) právo lidu sjednotit se pod jednou vládou podle vlastní volby. Náš krátký přehled začátku této důležité rozpravy ukazuje, že naši američtí přátelé nemají jasno o strategii jak postupavat vůči východní Evropě, a že z různých důvodů zastávají do značné míry pasivní politiku v přímém vztahu k této oblasti v naději na rychlejší či pomalejší vnitřní osvobozování zemí pod sovětskou nadvládou. V třetím kole této rozpravy by mělo jít o to, co je aktuálním obsahem národního zájmu Spojených států, jak mu i shora rozbíraná část celkové strategie americké zahraniční politiky odpovídá či se mu příčí a co je třeba dělat, aby prostředky v naší mysli i činech nezastoupily cíl, o který svobodný svět musí usilovat, nemá-li spoléhat jen na víru, že svoboda si nakonec najde cestu k lidu nesvobodnému. Je však naším úkolem již v této chvíli usilovat, aby Spojené státy a s nimi svobodný svět nezůstaly bez strategie vůči východní Evropě. V základních rysech jde o tři věci. Za prvé se exil a svobodný svět musí intelektuálně synchronisovat s vývojem doma a zejména nemyslet v termínech zašlé minulosti nebo budoucí politické moci, nebot obojí paralysuje tvůrčí kulturní a politickou činnost v přítomnosti. Za druhé musí exil a svobodný svět na základě této synchronisace posunout své uvažování o komunismu a hodiny vývoje natolik vpřed, aby mohl s jistotou plánovat politickou akci. A za třetí exil a svobodný svět musí předcházet domov v politické akci, aby byl urychlen příchod osvobození. POZNÁMKA REDAKCE. V předposledním čísle TRIBUNY vypadl vinou tiskárny poslední verš básně Pavla Javora, který zde doplňujeme: opod zrním hvizd již zraje krew. Omlouváme se autorovi i čtenářům. O NÁVRAT SUDETSKÝCH NĚMCŮ Četl jsem odpověd Čs. zahraničního ústavu v exilu na projev redaktora F. Peroutky v otázce su- detských Němců, v níž je vyjádřen nesouhlas s názorem p. Peroutky. Ústavu jde jistě o to, aby objektivně zachytil a zjistil názory a stanoviska v důležitých otázkách jak v našem exilu, tak i u nás doma. Nemáme zatím možnost objektivně zjistit, zda došlo k podstatné změně v názoru na odsun u našich národních příslušníků, či v jaké míře. Nicměné mám za to, že se redaktor Peroutka nemýlí. Již před svým útěkem r. 1951 jsem stále znovu a znovu slyšel rozhodné odsuzování nelidského způsobu odsunu a vždy častěji se ozýval názor, který uváděl odsun v přímou souvislost s ovládnutím republiky komunisty. Stále více bylo těch, kdo zavrhovali odsun celého národa a připouštěli jej jen v případech prokázané viny jednotlivců. Tyto názory byly v náboženských kruzích téměř všeobecné. Nemám soustavných informací, jaké se dostávají F. Peroutkovi jako hlavnímu pracovníku v RSE a na jejichž základě mohl své prohlášení učinit, avšak jako sociální pracovník v německém záchytném táboře se stýkám s nově přicházejícími uprchlíky a někteří mi Peroutkovo prohlášení potvrzují. Skutečnost je, že vzpomínka na neshody s Němci zejména u mladší generace vybledla a místo ní vystupují klady česko-německé spolupráce. Doma si uvědomují nutnost soužití obou národů v budoucnosti a dávají mu přednost před koexistencí s komunisty. Nesporným důkazem podstatné změny názoru, o němž mluví Peroutka, jsou svědectví sudetských Němců, kterým se stále více povolují návštěvy staré domoviny. Vyjadřují překvapení, jak české obyvatelstvo je radostně vítá a loučí se s nimi slovy: »Vratte se brzo a přineste nám svobodu!« Nuže, at se to komu líbí či nelíbí, tuto změnu musíme vzít na vědomí a s ní počítat. V závěru prohlášení Ústavu se praví, že neuznává právo žádného exulanta mluvit jménem čs. lidu. To je správné. To měl jistě i Peroutka na mysli, když v interview prohlásil, že je sice ochoten se sudetskými Němci hovořit, avšak bez jakéhokoliv pověření. Přemysl Pitter. Norimberk, 5.5.1956. Pozn. red.: Otiskujeme předchozí dopis, abychom zachytili projev nesouhlasu mezi četnými projevy souhlasu se stanoviskem, které Ústav zaujal. Ústavu nešlo o hájeni nelidskosti, k nimž došlo při odsunu, ani o umélé udržováni neshod mezi námi a Nimci, ani o zastíráni kladů spolupráce mezi Československem a Německem, ani o řešeni otázky kolektivní ci individuální viny. Oč šlo a jde — a to pisateli dopisu dle našeho názoru uniká — je odsouzeni nedomyšlených slov a kroků, přistřižených podle nálady doby a podružných zájmů, které by mohly mit osudné důsledky pro celistvost a vůbec existenci Československé republiky. A. Burns Chalmers je tajemníkem pro výchovu v quakerovské organisaci American Friends Service Com- mittee ve Filadelfii. Předtím byl profesorem na Smith College a pracoval v neobsazené Francii za druhé světové války. Meyer Weinberg a Oscar E. Shabat jsou profesory společenských věd na Wright Junior College. Jejich příspěvek je otištěn s laskavým svolením Prentice Halí, lne., nakladatele jejich díla Society and Man (Copyright 1956), z něhož pochází kapitola, podle niž je článek zpracován, a s laskavým svolením Harcourt, Brace and Co., nakladatele knihy Gabriela A. Almonda The American People and Foreign Policy (copyright 1950), na niž je shora uvedená kapitola založena. Howard E. Wilson je tajemníkem Komise pro výchovu v National Education Association ve Washingtonu. Předtím byl profesorem výchovy na Harvard University, ředitelem Carnegie Endowment for International Peace a náměstkem generálního sekretáře první, londýnské konference UNESCO. Jeho článek jg otištěn s laskavým svolením časopisu Current History. TRIBUNA, Postbus91, Leiden, HOLLAND. [pageend16]