český zahraniční časopis POLYGON4 26. června 1996 JAN KRISTOFORI komentáře • názory • informace [pageend1]ČESKÝ ZAHRANIČNÍ ČASOPIS ZEITSCHRIFT IN TSCHECHISCHER SPRACHE - MAGAZINE IN CZECH POLYGON VYDAVATEL - HERAUSGEBER - PUBLISHER: POLYGON-VERLAG, Postfach 1737, CH-8048 ZÜRICH-ALTSTETTEN Nezisková organizace Gemeinnützige Organisation - Non-profit organization Vychází 8 x za rok - Erscheint jährlich 8 x - Published 8 times a year POLYGON je pokračovatelem dřívějších dvouměsíčníků REPORTÉR (vycházel ve Švýcarsku) a ZÁPAD (vycházel v Kanadě) OBSAZENÍ REDAKCÍ: Ve Švýcarsku: Lad. J. Beran, tel./fax: +41-52-316 1 04"' V Německu: Rudolf STRÖBINGER, tel. +49-4931-7525, fax +49-4931-74680 Adresa: Dr. R. Ströbinger, Ansgaristr. 29, D-26524 Hage V Kanadě: Miloš ŠUCHMA, tel. +1-613-824-7439, fax +1-613-834 8757 Adresa: POLYGON. Box 9021 Terminal P.O., Ottawa, Ont, KIG 3T8 Sekretariát redakce/administrace ve Švýcarsku: Jaroslav LAMBERT, tel. +41-1-372 0930 Zastoupení pro ČR: Arnošt WAGNER, tel. +42-5-4621 3934 (po 18.hod.) Adresa: Arnošt Wagner, Teyschlova 11,63500 Brno Zastoupení pro Austrálii a Nový Zéland: Mrs. Marcela CECH, 65 Kiama Av., YEPPOON 4703 QLD tel. +61-79-397 624, fax +61-79-397 552 VYDAVATELSTVÍ, ADMINISTRACE A INZERCE: Ludvík FRIEDE, tel. +41-1-432 1768, fax +41-1-433 0620 Adresa viz POLYGON-VERLAG TISK - DRUCKEREI: Milan CIMBUREK, Badenerstrasse 698, 8048 Zürich tel. +41-1-431 6878, fax. +41-1-432 9592 DOPISOVATELÉ: Jan BENEŠ (USA/ČR), Jaroslav BOHANES (ČR), Vladimír CÍCHA (Kanada), Milan HULÍK (ČR). Václav JAKOUBEK (USA). Josef KOLÁČEK (Vatikán), Jan KRISTOFORI (N/CH/ČR), Tomáš KRYSTLÍK (D), Radek KUČERA (NL), Robert F. LAMBERG (Argentina), Zdeněk F. LEINER (F), Jiří LOEWY (D), Jára MECÚ (ČR). Dušan NOVÁK (ČR), Vlastimil RADKOVICKÝ (D), Ota RAMBOUSEK (USA). Jindřich STIKAROVSKÝ (ČR). Michaela SWINKELS-NOVÁKOVÁ (NL), Pavel ŠTILLER (D), Jaroslav TEPLÝ (NL), Vladimír VALENTA (Kanada). Otakar ZOUFALÝ (D) OBSAH ČLÁNKŮ nemusí vyjadřovat souhlasný názor všech spolupracovníků Polygonu. Přetisk článků a kreseb je dovolen pouze s poznámkou „Převzato z časopisu POLYGON, Curych“ PŘEDPLATNÉ NA ROK 1996: SFr.50.00 norm, poštou, SFr.55.OO letecky (nebo ekvivalent jiné měny) Sponzorované předplatné pro ČR: Kč 120 - + 80,- poštovné = Kč 200,- Pozn.: poštovné 80,-Kč je stejné při zásilce 1 až 5 exemplářů na tutéž adresu. DOSAVADNÍ ODBĚR časopisu končí až po jeho písemné nebo telefonické výpovědi. BANKOVNÍ SPOJENÍ: Ve Švýcarsku: Postcheckamt Zürich, Polygon-Verlag, č. konta 80-60451-5. Credit Suisse Zürich, č. konta 4860-637650-01 Polygon-Verlag. V Německu: Volksbank Waldshut, BLZ 684 922 00, č. konta 2175380. Ve Švédsku: Postgirot Sverige, č. k. 5 95 37 - 1, POLYGON. V Kanadě: The Bank of Nova Scotia, Orleans Gardens, Gloucester, Ontario K1C 7E2, č.účtu 47929 - Polygon. Z OBSAHU ČÍSLA 4/96 JAROSLAV BOHANES, DUŠAN NOVÁK Život v našich republikách (str.l) ADIMÍR VALENTA „Nejsladší poleva na dortu kapitalismu“ (str. 7) JIŘÍ LOEWY Harmonie mezi Bonnem a Varšavou (str. 10) Babička na kolečkách (str. 18) MILAN HULÍK Pyrhovy volby a Sisyfova cesta ? (str. 11) Komu zvoní hrana? Ombudsmanovi! (str. 20) PAVEL VERNER Volby nebyly pravolevé (str. 13) Čeští politikové očima ekologů (str. 17) OTAKAR ZOUFALÝ Povolební úvaha (str. 14) JÁRA MECÙ Povolební delirium (str. 14) JOSEF KOLÁČEK Notre Dame de ľ Atlas (str. 16) JAN BENEŠ Umřel František (str. 19) Sloupky (str.29) JAROSLAV TEPLÝ K diskusi o trestu smrti v ČR (str. 23) A. J. CELERIN Tobago bez romance (str.25) MARCELA ČECHOVÁ Poznáváme svět: Čína (str. 26) PAVEL ŘEHOŘ Bilance českého exilového písemnictví (str.29) RAFAEL VILÉMSKÝ Nová oblast kultury (str.30) Všechny kresby v tomto čísle nakreslil JAN KRISTOFORI Příští číslo vyjde 5. srpna 1996. Redakční uzávěrka: 22. července 1996 SEZNAM ZEMÍ, V NICHŽ MÁ POLYGON SVÉ ČTENÁŘE: ALŽÍR, ARGENTINA, AUSTRÁLIE, BELGIE, BOLIVIE, BOTSWANA, BRAZÍLIE, ČR, COSTA RICA, CYPR, CHILE, DÁNSKO, ECUADOR, FILIPÍNY, FRANCIE, GUATEMALA, HOLANDSKO, HONGKONG, IRSKO, ISRAEL, ITÁLIE, JAPONSKO, JIŽNÍ AFRIKA, KANADA, KOLUMBIE, LIECHTENSTEIN, LUXEMBOURG, MAĎARSKO, MALTA, MAROKO, MEXIKO, NĚMECKO, NICARAGUA, NORSKO, NOVÝ ZÉLAND, PERU, POLSKO, PORTUGALSKO, RAKOUSKO, ŘECKO, SAUDSKÁ ARABIE, SINGAPUR, SLOVENSKO, ŠPANĚLSKO, ŠVÉDSKO, ŠVÝCARSKO, THAISKO, URUGUAY, USA, VELKÁ BRITÁNIE, VENEZUELA POLYGON reportér západ (13. ročník) (17. ročník) [pageend2]Život v našich republikách Politický přehled (28.4.-6.6.1996) JAROSLAV BOHANES ČESKO-SLOVENSKÉ VZTAHY Květen byl v obou republikách ve znamení vnitřních věcí každé z nich. V České republice se plně rozvinula a vyvrcholila předvolební kampaň. Na Slovensku se vyhrotil spor o činnost SIS tak dalece, že se chronická averze mezi prezidentem a premiérem dostala až k vzájemným obviněním, která skončí pravděpodobně před soudem. Obě republiky za těchto okolností neměly téměř vůbec kdy, aby se zajímaly o dění u sousedů a aby pěstovaly jakékoli styky - přátelské nebo jiné. A když se k těmto stykům vůbec dostaly, nebyly vždycky jejich výroky na adresu partnera příliš přátelské. Vztahy, názory a výroky politiků a diplomatů Slovenský premiér uspořádal 8. května tiskovou konferenci, na které obvinil českou stranu, že „Česká republika, podporovaná maďarskou vládou, sa stavia negatívne ku kooperácii. Slovensko naopak vyvíja v tomto smere mimoriadne aktivity“. Český premiér Klaus na to reagoval vyjádřením, že Česká republika dělá „maximum pro to, aby spolupráce mezi oběma našimi republikami existovala“. Také podle českého ministra průmyslu a obchodu V. Dlouhého je současná spolupráce mezi našimi zeměmi dostatečná v rámci přidružených zemí k EU. Český ministr odmítl obvinění, že je na české straně menší ochota. „Slováci si však musí vyřešit sami svoje problémy,“ řekl. K vzájemným vztahům se pro český tisk vyjádřili i oba prezidenti. Pohled slovenského je výrazně pozitivní: „Myslím, že obě strany konstatují, že se vztahy vyvíjejí dobře. Prohlubuje se přátelství, pokračuje hospodářská spolupráce i výměna kulturních hodnot. Je zájem i o řešení některých dílčích nedostatků, které ztěžují vzájemný styk občanů. Nejvíce potěšitelné však je, že rozdělení nezanechalo mezi občany zatrpklost. Jinou věcí je, že jsme při rozdělení měli představy o nadstandardnosti vzájemných vztahů a v tomto směru se situace vyvinula spíše opačně. Z mého hlediska, protože jsem neměl možnost tyto věci ovlivňovat, je to jisté zklamání. Myslím si, že je dost lidí na české straně, kteří v tomto směru mají obdobný názor, protože věřili, že sliby, které jsme tehdy dali, splníme.“ Český prezident v interview pro Českou televizi 13. května zdůraznil, že česko-slo- venské vztahy „považuje za rozhodně nadstandardní, především v občanské rovině“. Ale v politické rovině je označil jen za „zdvořile chladné“. Přivítal by, kdyby byla postupně překonána všechna traumata z rozdělení státu a naše vztahy se staly opravdu vztahy dvou zpřátelených sousedů. Ve svých „Hovorech z Lán“ 19. května hovořil o svém dojmu z rozhovorů se západními politiky při udělování ceny Karla Velikého v Cáchách. Zdá se, že „Evropa je stále více znepokojena některými jevy současné politické scény na Slovensku“, řekl V. Havel. Slovenský ministr zahraničí vzápětí označil tento Havlův výrok za netaktní a za české mentorování slovenských záležitostí. Šéf české diplomacie J. Zieleniec vyslovil přesvědčení, že přes různé diskuse o detailech a technologii současných vztahů jsou tyto vztahy dobré a intenzivní. Rozhodně neztěžují život občanům. Ministr však připustil, že složitý vnitropolitický vývoj na Slovensku některé věci neulehčuje, spíše naopak. Podle předsedy SDĽ J. Migaša, který se zúčastnil 8.5.1996 mítingu předsedy České sociální demokracie M. Zemana, bylo „hlavným důvodom demonštroval, že vztahy medzi Českou republikou a Slovenskom sú pre obe politické strany prioritnou a principiálnou záležitosťou“. Uvedený stručný výčet výroků představitelů obou stran dosvědčuje, že česko-slo- venské vztahy v politické a diplomatické úrovni jsou dobré, ale nijak nepřevyšují standardní úroveň. Obě strany řádně plní svoje dohodnuté závazky. O tom svědčí skutečnost, že pražské ministerstvo vnitra zpřístupňuje svazky StB i slovenským občanům. Český Parlament totiž přijal zákon, který umožní každému bývalému československému občanu seznámit se se svým osobním svazkem. Od 1. prosince 1996 do 30. června 2000 budou tedy moci i slovenští občané požádat o zpřístupnění osobních svazků v Praze. Kulturní styky I v květnu pokračovaly kulturní styky přes česko-slovenskou hranici. Známý český houslový virtuos V. Hudeček a klavírista P. Adamec uskutečnili koncertní turné po Slovensku. Miroslav Horníček se šansoniérem Igorem Šebou vystoupil v Bratislavě na večeru v rámci programu Pieseň a smiech. Dne 18. května se v Bratislavě konal již devátý česko-slovenský „Duchovní parlament“ za účasti asi tří set slovenských i českých členů. K prominentním hostům 2. ročníku Mezinárodního festivalu filmových klubů v Banskej Bystrici ve dnech 12. až 18. května patřil český režisér Karel Kachyňa. V rámci festivalu uvedli v distribuční premiéře na Slovensku jeho film Fany. Rektor University Karlovy v Praze K. Malý a rektor University Komenského v Bratislavě J. Švec podepsali 22. května 1996 v Bratislavě Dohodu o vědecké, pedagogické a kulturní spolupráci mezi oběma vysokými školami. Jejím účelem je prohloubit spolupráci v oblasti vzdělávání, vědy, výzkumu a kulturních vztahů. Jak je zřejmé, kulturní pracovníci i vědci mají mezi sebou stále úzké vztahy a udržují česko-slovenskou vzájemnost na výrazně vyšší úrovni, než se to daří politickým představitelům. ČESKÁ REPUBLIKA Parlamentní volby 1996 Celý květen byl naplněn volbami, přesněji volební kampaní, jejíž vyvrcholení přišlo na konci měsíce. Jak to vyjádřili někteří špičkoví představitelé politického života, v těchto volbách již nešlo o demokracii nebo totalitu, ale o to, jaká ta česká demokracie bude a jaký bude další její vývoj. Už předvolební kampaň, její obsah i průběh, ukazovala, že se Česká republika v posledních čtyřech létech dostala mezi země, kde demokracie zapouští dobré kořeny. Téměř se nevyskytovaly žádné excesy, výpady proti protivníkům neklesly pod přijatelnou úroveň slušnosti a politické kultury. Jedinou výjimku představovala extrémní pravi- čácká Sládkova Republikánská strana (SPR-RSČ), která si svými vulgárnostmi a drzostmi jen vystavovala vysvědčení své ubohosti a potvrzovala tak svůj primitivní POLYGON 4/1996 1 [pageend3]antidemokratický charakter. Nehledě na tyto negativní výstřelky si celá předvolební atmosféra .udržela nečekaně klidnou a důstojnou tvář. Ve dnech 31. května a 1. června 1996 čeští občané volili. A také samotné volby měly zcela hladký a klidný průběh. Nebyla zaznamenána ani jedna stížnost na neregulérnostech nebo jakékoli rušení volebního aktu. Sečítání odevzdaných hlasů a vyhlašování dílčích výsledků probíhalo překvapivě rychle bez jakýchkoli technických potíží, takže konečné výsledky mohly být oznámeny o celý den dříve než se původně počítalo. Lze konstatovat, že Česká republika v tomto ohledu dosáhla již bezezbytku úrovně evropských zemí nejen v technice, ale především také v politické kultuře. Výsledek voleb a jeho důsledky Své kandidáty na místa poslanců nabídlo českým voličům 20 politických stran a hnutí. Čtyři z nich však nezaplatily zákonnou kauci a proto jim nebyly vytisknuty kandidátní listiny. Voleb se tedy zúčastnilo 16 politických stran. Účast voličů byla 76%. To je poněkud méně než při posledních volbách, ale představuje to stále poměrně vysoké procento. Přáli 5% získaných hlasů pro vstup do Parlamentu překročilo z uvedených 16 stran jen šest. V pořadí podle procentuálního zisku hlasů přes 5% a dosaženého počtu poslaneckých křesel jsou to tyto strany: 1. Obč. demokr. strana: 29,62% / 68 křesel 2. Česká str. soc. dem.: 26,44% / 61 3. Kom. str. Čech a Moravy: 10,33% / 22 4. Křesť. dem. unie - ČSL: 8,08% / 18 5. Sdružení pro republiku - RSČ: 8,01% / 18 křesel 6. Obč. dem. aliance: 6,36% / 13 křesel Ze zbylých stran dosáhly DŽJ 3,09%, DEU 2,80%, SD-LSNS 2,05%, LB 1,40%, Nezávislí 0,50%, ČMUS 0,45%, HSMS-MNS 0,42%, MNS-HSMS 0,27%, SDL 0,13% a nakonec Česká pravice 0,05%. Z celkového počtu 200 křesel v Poslanecké sněmovně získaly dosavadní koaliční strany celkem 99 mandátů a dosavadní opoziční strany celkem 101 mandát. Tento výsledek znamená, že dosavadní koalice ztratila většinu v Poslanecké sněmovně. (Měla 105 křesel). To je výsledek zcela nečekaný pro většinu politiků a pozorovatelů domácích i zahraničních a také pro velkou část české veřejnosti. První reakcí bylo zklamání v řadách koalice a radost mezi příznivci opozice. Ozývaly se hlasy o prohře pravice a vítězství levice, což podle nich zbavuje Českou republiku onoho výjimečného postavení ,jediné pravicové oázy v poušti okolních levicových východoevropských států“. Transformační ekonomické procesy budou podle těchto názorů buď zastaveny nebo zpomaleny, hospodářství ztratí své tempo, zahraniční kapitál odejde apod. Předpovídán je konec stability a pád českého státu do nestabilních poměrů hospodářských a vzápětí i politických, opět po vzoru východoevropských zenu. Příčin neúspěchu pravice je jistě více. Patří mezi ně i psychologické chyby, přecenění dřívějších úspěchů, nedostatečné reagování na projevy nespokojenosti, které se v poslední době hromadily, a další. Za jednu z hlavních příčin je možno považovat určitou ztrátu kontaktu pravicových stran s tou většinou občanů, kteří necítili žádný přínos pro sebe z rozvoje tržních vztahů, ale naopak nedovedli se o sebe sami postarat. Pravice tyto občany neviděla jako své kritiky, resp. věřila, že přes své kritické stanovisko poskytnou podporu všem transformačním snahám. V tom se zmýlila. Vedle skeptickýh pohledů a nepříznivých předpovědí se však současně ozvaly i hlasy jiné, které zdaleka nejsou tak pesimistické. Podle autorů těchto hlasů tento volební výsledek znamená také zásadní a pronikavé zjednodušení a zpřehlednění politické scény oproti situaci před volbami. To je první pozitivní zjištění. Při bližším pohledu zjistíme dále, že do Parlamentu vstupují jen strany s poměrně jasně formulovanými programy - až na extrémistické a zmatené populistické Sládkovy republikány. Ostatní, z nichž většina má nejasné a často příliš úzké ideové zázemí, zůstávají mimo Parlament. Některé z nich jsou evidentně na hranici zániku se ziskem hlasů pod 1%. To je druhé pozitivní zjištění a také důkaz, že Česká republika opouští oblast politicky málo přehledného chaosu či nadměrného počtu malých politických subjektů, jak to známe v zemích s komunistickou minulostí, a vstupuje mezi tradiční demokratické země. K pozitivním momentům patří také fakt, který lze označit za jasné vymezení demokratického prostoru v této zemi. Myslím tím vytlačení obou extrémistických politických stran, KSČM a SPR-RSČ, mimo prostor rozhovorů o budoucím politickém řešení. Tím, že všechny čtyři strany, jak tři koaliční tak i opoziční sociální demokracie, jednoznačně odmítly jakoukoli možnost spolupráce s těmito dvěma stranami, potvrdily svou vůli zachovat demokratický charakter státu a zbavily své jednání o jeho budoucí politické tváři nebezpečí a podezření z anti- demokratických zvratů. Vytvořily tím volnější pole pro svoje jednání a uvolnily i ruce prezidentovi pro jeho koordinační činnost. Výhled do příštích dnů Nikdo v České republice nepochybuje, že výsledek voleb přinese změny ve vnitřní politice. Jde o to, aby to byly změny jen ve způsobu či tempu, nikoli však ve směru vývoje. Ztráta parlamentní většiny je pro koalici nepříjemná z toho důvodu, že na straně opozice došlo ke koncentraci sil a že proti dosavadní trojčlenné koalici teď stojí sjednocená opozice v sociálně demokratické straně, která má odlišná a tvrdá stanoviska právě v těch otázkách, v nichž vedení nejsilnější koaliční strany nemá chuť ke kompromisům. Transformační proces dosud probíhal se značnou rychlostí především v hospodářství. Sociální otázky nestály ve středu zájmu vládnoucích stran, i když praktická vládní politika jak v sociální oblasti tak především v hospodářství velmi citlivě respektovala sociální požadavky a potřeby. V nové situaci však bude posílená socialistická opozice nepochybně mnohem více tlačit na další sociální opatření, která mohou být za přijatelnými hranicertii pro koaliční trojku a především pro Klausovu ODS. Předseda sociální demokracie již oznámil tisku, že jeho straně jde o změnu koncepce státní politiky ve školství, zdravotnictví, o účinnější boj s hospodářskou kriminalitou, o decentralizaci státní správy a o další oblasti. Současně klade i personální požadavky, týkající se obsazení vládních křesel. Předběžné politické jednání, které již probíhá pod vedením prezidenta, bude určitě velmi obtížné. Nebude lehké najít kompromis a zvláště nebude lehké přivést předsedy dvou největších stran k jednomu stolu. Klausova strana se celkem oprávněně necítí jako poražená a patrně nebude ochotna obětovat svoje hlavní programové body požadavkům ČSSD. Slabým Klausovým článkem a tím i slabinou koaliční trojky jsou oba jeho malí koaliční partneři. Nedokázali získat tolik hlasů, aby dotáhli počet koaličních mandátů přes stovku a nadto mají v některých významných otázkách stanovisko bližší stanovisku sociálních demokratů než Klausově ODS. Pravicové strany z bývalé vládní koalice již několikrát oznámily, že zamýšlí vytvořit opět vládu a pokračovat v podstatě ve své transformační politice. Chtěly by se dohodnout se Sociální demokracií o podmínkách, za kterých jim tato strana poskytne podporu. Mluví se o významných funkcích v Parlamentě pro opozici, ale nic ještě zřejmě nebylo dohodnuto. Jednání je a bude velmi tvrdé a kompromis obtížný. Podobně jako ve dvacátých letech je i dnes u pomyslného kormidla české politiky „pětka“ (označuje se 1+4) vedoucích mužů. Na jejich schopnosti dohodnout se, na ochotě obětovat osobní ambice ve prospěch státního zájmu a hledat přijatelný kompromis, tedy na jejich státnické vyspělosti a demokratické zralosti bude záviset úspěch jejich povolebního jednání o dalším politickém a hospodářském osudu České republiky. Jestliže se prezidentovi a předsedům čtyř nejvýznamnějších stran nepodaří dosáhnout dohody, budou východiskem z patové situa- 2 POLYGON 4/1996 [pageend4]ce nové parlamentní volby. To by .nebylo sice žádné neštěstí, ale podstatně by to zpomalilo ne-li zastavilo politický a hlavně hospodářský transformační proces, což by vyvolalo nepříznivé reakce také v zahraničí, a to jak v politické, tak zvláště i v hospodářské oblasti. Samotné výsledky voleb již stačily zahraničí znepokojit a to teď čeká spolu s celou českou veřejností, jak probíhající jednání mezi dosavadní koalicí a opozicí dopadne. Naproti tomu, bude-li současné jednání „pětky*’ úspěšné a bude-li vytvořena vláda, bude zachována kontinuita v transformačním procesu, bude obnovena a upevněna důvěra ve vnitropolitickou stabilitu a v důsledku toho také důvěra zahraničí v pokračování dosavadního úspěšného vývoje u nás. Úspěšné překonání současné „patové“ situace může obrátit nynější nevýhodu ze ztráty pravicové většiny ve výhodu širšího souhlasu. S velkou pravděpodobností by to přispělo k podstatnému prohloubení demokratického procesu při hledání shodné politické vůle mezi koalicí a opozicí. Bylo by to úspěšné složení zkoušky z demokracie v tom nejdůležitějším období mladé České republiky, které by mělo význam precedentu. Prezident po předběžném ověření stanovisek všech čtyř stran pověřil 6. června Václava Klause sestavením nové vlády. Půjde o vládu složenou opět ze zástupců dosavadní koalice, která bude hledat podporu sociálních demokratů. Všechny čtyři politické strany vyjádřily podle prezidenta svůj zásadní souhlas s tímto řešením. Teprve příští dny však ukáží, zda se podaří dosáhnout shody i při konkrétním řešení. Ve chvíli, kdy píši tyto řádky, není ještě nic rozhodnuto, protože staronový designovaný premiér teprve zahájí svoje jednání s partnery. Je nesporné, že nejistota by neměla trvat dlouho. Doufejme, že do uveřejnění těchto řádků už bude V. Klaus úspěšný a Česká republika bude mít novou vládu. SLOVENSKÁ REPUBLIKA Slovensko nemůže stále dosáhnout klidu. Jeho veřejnost byla koncem dubna a v první polovině května opět vzrušena dvěma velice nepříjemnými událostmi, které již tak napjatou politickou situaci ještě více přiostřily. Smrt blízkého přítele korunního svědka únosu M. Kováče ml. 29. dubna vybuchlo v Bratislavě auto BMW a v něm zahynul bývalý příslušník policie Robert Remiáš. Byl vyslýchán v souvislosti s únosem M. Kováče ml. Naposled pracoval v soukromé firmě J. Šimu- niče, prvního ze dvou odvolaných vyšetřovatelů únosu prezidentova syna. Róbert Remiáš byl také blízký přítel Oskára F., bývalého příslušníka SIS, který se podílel na únosu. Poslanec NR SR F. Mikloško označil výbuch za „prvú politickú vraždu na Slovensku po roku 1989". Mluvčí ministra vnitra P. Ondera uvedl, že „v súčasnosti nemožno jednoznačne potvrdiť ani vylúčiť, či príčinou poruchy, ktorá spôsobila výbuch, bola náhoda alebo cudzie zavinenie“. Ubezpečil, že „vzhľadom na súvislosť s prípadom M. Kováča ml. venuje vyšetrovací tím maximálnu pozornosť zisteniu príčiny nehody“. Podie J. Šimuniča byl Remiáš už delší čas velmi vylekaný. Redaktor deníku Sme, který se s Remiá- šem setkal krátce před jeho smrtí, odmítl oficiální verzi příčiny výbuchu auta (technická porucha) a připomenul širší souvislosti této události. Již třetí vyšetřovatel případu zavlečení M. Kováča ml. do ciziny, mjr. Číž, vydal 20. května, tedy po více než 8 měsících vyšetřování, usnesení o uložení vyšetřovacího spisu. Svoje rozhodnutí odůvodnil tím, že se nepodařilo zjistit skutečnosti opravňující zahájit trestní stihání konkrétní osoby. Záznam telefonátu ministra vnitra L. Hudeka s ředitelem SIS I. Lexou Bratislavská soukromá rozhlasová stanice Rádio Twist vysílala 13. května záznam údajného telefonického rozhovoru slovenského ministra vnitra L. Hudeka a ředitele SIS I. Lexy, kompromitující oba činitele v souvislosti s vyšetřováním únosu prezidentova syna. Kazetu s nahrávkou telefonátu „našla“ redaktorka Rádia Twist na redakčním stole. V novinářských kruzích se předpokládá, že záznam získala opozice, která má informační zdroje v SIS. Z údajného rozhovoru ministra vnitra s ředitelem SIS, kteří se oslovovali „Ivanko“ a „Ľudko“, redakce vystřihla nepublikovatelné vulgární výrazy. Přesto bylo vysíláno znění s těmito výrazy: „policajti debili“ „Haló, servus Ľudovít“ „Servus Ivanko“ „ ... našiel som tu nejaký odkaz.“ „Chvála bohu, už to došlo.” „A čo došlo?” „No, od tých susedov, z toho bližšieho mestečka. Tri strany.“ „Hej?” „No. Bol som aj za starým." „Si mu to dal?" „Ukázal som mu to, on si to prečítal." „Lebo mi hovoril, bol som s ním. Aj som mu povedal, že ako budeme postupovať ďalej.“ „A dávaš to tomu vyšetrovateľovi. Hej?" „Toho kopneme do gúľ." „Tak zajtra ho kopneš do gúľ. Ty keď ho kopneš do gúľ, dám ti pusu na čelo." „Cha cha cha.“ „Ja si myslím, že to bude rozhodnuté, dnes som dal pokyny, ako to má vyzerať.“ „Hej?“ „Spraví to tento, prokurátor, alebo ty?“ „Oni to vyberú, to je super. Tak to chcem. Keď dvakrát spravil to isté,..."....jasné." „Takže ráno by sa to malo urovnať a toho krajského tiež ... toho postupne ... som im to naznačoval. Ja si myslím, že teraz sa to dobre vyvíja.“ „To je dobre, hneď mám lepšiu náladu." Údajný telefonát proběhl před odvoláním vyšetřovatele Krajského úradu vyšetrovania v Bratislave P. Vačoka z případu zavlečení M. Kováče ml. do Rakouska. Ministr vnitra Ľ. Hudek večer v televizi v den uveřejnění nahrávky odsoudil toto uveřejnění svého soukromého telefonátu, ale jeho existenci nepopřel. Tento odposlechnutý a zveřejněný rozhovor samozřejmě vyvolal velikou a prudkou reakci na slovenské politické scéně. Spory pokračovaly i v Národní radě Slovenské republiky Slovenský parlament byl opět dějištěm ostrých střetů mezi vládními stranami a opozicí. Na pořadu jednání byly zprávy o výsledcích hospodaření Národní banky, o kontrolní činnosti Nejvyššího kontrolního úřadu a o činnosti Slovenské informační služby (SIS). Zatímco zprávy o Národní bance a Nej- vyšším kontrolním úřadu byly Národnou radou Slovenskej republiky po určitých výhradách bez velkých potíží schváleny, stala se zpráva o činnosti SIS předmětem ostrých sporů. Přednesl ji ministr vnitra Hudek. V následující diskusi padala z řad opozice nesmírně ostrá slova, např. M. Kňažko řekl: „Kriminálnika počúvať nebudem“ apod. Ještě větší rozruch a vášnivou debatu vyvolala zpráva o plnění úloh této tajné služby, kterou podal její ředitel I. Lexa. Napadl opozici, především KDH, a prezidenta Kováče a obvinil ho ze snahy o skandalizování SIS. Podle něho se M. Kováč snaží řešit svoje rodinné problémy na úkor společnosti a ovlivňovat vyšetřování zavlečení svého syna do Rakouska. Obvinil i další opoziční činitele, především vyšetřovací komisi poslance Pittnera, z protivládni kampaně, z kriminalizace státních orgánů a z vytváření protislovenských nálad v zahraničí. Podle Lexy existují indicie o napojení některých osob na zahraniční zpravodajské centrály. „Federalisti znova organizujú rozklad ústavného zriadenia mladej Slovenskej republiky a SIS stavia hrádzu týmto rozkladným elementom“, řekl. V další debatě bylo vysloveno mnoho ostrých kritik z řad obou částí parlamentu. Došlo k bouřlivým výstupům a scénám, takže předseda I. Gašparo- vič přerušil schůzi, aby se situace uklidnila. Po opětovném zahájení však prudké spory pokračovaly. Přes všechny tyto protesty a další ostrou kritiku, kterou přednesl P. Weiss za SDĽ, však nakonec koaliční poslanci vzali Lexovu zprávu na vědomí. V dalším průběhu schůze koalice postupně zamítla návrhy opozičních poslanců na vyslovení nedůvěry ministrovi vnitra Hude- kovi a na odvolání I. Lexy z funkce ředitele SIS. Nová fáze v boji premiéra s prezidentem - soudní žaloba Vedle stále trvajícího boje slovenské opozice proti koalici na každém zasedání Národní rady pokračoval v květnu i boj prePOLYGON 4/1996 3 [pageend5]miéra Mečiara proti prezidentovi Kováčovi. V rámci tohoto boje odmítla slovenská televize vysílat prezidentův projev k 51. výročí vítězství nad fašismem, který M. Kováč pronesl 8. května ve slovenském rozhlase a v radiu Twist. Řekl v něm mimo jiné: „Skúsenosť nás učí, že násilie a celé kataklizmy sa začínajú často z málo čitatelhých, neraz málo významných událostí. Často vznikajú konflikty, ktoré sa rodia z postupne narastajúcej, napätej spoločenskej atmosféry. Zamyslime sa preto v tento pamätný deň, spoločne pouvažujme v rodinách nad tým, čo môžeme urobiť pre to, aby u nás, v každom spoločenstve, dostal väčší priestor pokoj, schopnosť spolupráce, solidarita a tolerancia. ... Ťažko pestovať pokoj tam, kde v srdciach ľudí pretrváva nenávisť. Slovensko, stredná Európa i celý náš kontinent sú hodné tohto pokoja a mieru.“ V rámci tohoto boje podpořil premiér ve svém pravidelném rozhovoru dne 17. května ředitele SIS Lexu, ministra vnitra Hude- ka i generálního prokurátora svým vyjádřením, že nahrávka telefonátu mezi ministrem vnitra a ředitelem SIS je porušením lidských práv. A v téže relaci napadl prezidenta přímo. Řekl: „Bohužial, po skúsenostiach a všetkých ústretových krokoch, ktoré som urobil od decembra 1994, s vedomím závažnosti toho, čo konštatujem i s dôsledkami, musím povedať - kým bude Michal Kováč prezidentom tohto štátu, pokoj nebude.“ V. Mečiar potom pokračoval dále v souvislosti se zavlečením Kováče ml. do Rakouska výrokem, že: „Prezident Slovenskej republiky vedel, že sa niečo s jeho synom pripravuje a nezakročil proti tomu ... maril a ovplyvňoval priebeh vyšetrovania v spojitosti s inými osobami, tiež podozrivými z trestnej činnosti.“ A dále řekl: „O kauze Technopol vo vzťahu k amnestii rozhoduje človek, ktorý ak by nemal imunitu prezidenta, bol by s najväčšou pravdepodobnosťou obvinený ako jeden zo spolupáchateľov tejto kauzy.“ Prezident M. Kováč zareagoval tak, že 29. května podal žalobu u Obvodní prokuratury v Bratislavě na JUDr. V. Mečiara. Ve svém podání uvádí M. Kováč, že „V. Mečiar sa dopustil trestného činu ohovárania, trestného činu hanobenia prezidenta republiky a ak by nebola ochota uznať porušenie uvedených ustanovení zákona, naplnili by sa podľa neho znaky trestného činu útoku na verejného činiteľa“. Prezident přistoupil také k částečnému odtajnění dopisů, které před časem poslal řediteli SIS, ministrovi vnitra a generálnímu prokurátorovi Slovenské republiky. Tato poslední etapa boje dvou nejvyšších státních představitelů dovršuje neblahý vývoj vztahů mezi oběma bývalými politickými spolupracovníky. U všech slovenských občanů a přátel Slovenska musí vyvolávat veliké obavy skutečnost, že hlava státu a předseda vlády nedokáží podřídit svoje osobní antipatie zájmu vlastní země, kterou reprezentují a v jejímž čele stojí. Může se v tom spatřovat na jedné straně nezvládnutá nevraživost a na druhé straně zoufalá obrana proti nepřestávajícím útokům. Nelze pochybovat, že tím velice trpí obraz Slovenska, o kterém oba tito představitelé sami často hovoří. Svoboda tisku na Slovensku Obraz Slovenska na mezinárodním poli stále není dobrý. V poslední době k tomu přispěla i otázka svobody tisku. Výkonný ředitel Výboru na ochranu novinářů v New Yorku W. Orme projevil nesouhlas s názorem, že je na Slovensku tisková svoboda. Podle něj jsou novináři velmi nervózní a jsou často ohroženi tím, co považují za pokusy o omezení svobody a nezávislosti zákonnými iniciativami a jinými prostředky. Uvedený výbor vydal žebříček deseti „nepřátel tisku“, mezi kterými figuruje na 10. místě Vladimír Mečiar. Na otázku, zda toto zařazení odpovídá skutečnosti, odpověděl Orme kladně. Prohlásil: „Při sestavování takového seznamu je naším cílem vypíchnout různé druhy problémů, s nimiž se novináři setkávají při výkonu povolání. Mezi ně patří státní kontrola vysílacích medií a represivní tiskové zákony v zemích, které ohrožují tisk nebo brání lepšímu způsobu psaní.“ Informační odbor Úřadu vlády Slovenska ve svém stanovisku vyjádřil podiv nad tvrzením VON. Mimo jiné se v něm uvádí, že na Slovensku se uplatňuje systém parlamentní demokracie a o zákonech nerozhoduje premiér Mečiar, ale v demokratických volbách zvolený 150členný parlament. Na Slovensku neexistuje cenzura a stát neřídí a neovládá oblast medií. Všechny tituly periodického tisku jsou v rukou soukromých vydavatelů. Činnost rozhlasu a televize podléhá kontrole demokraticky zvoleného parlamentu. Z toho vyplývá, že ani vláda, ani její předseda V. Mečiar neřídí slovenské sdělovací prostředky a nerozhoduje o jejich personální politice. Na to odpověděl W. Orme v Hlasu Ameriky. Odmítl stanovisko Informačního úřadu slovenské vlády. Uvedl, že v době vlády premiéra Mečiara byla většina členů Rady Slovenské republiky pro rozhlas a televizi odvolána. Tento orgán nelze podle Ormeho považovat za nezávislý, protože slouží zájmům parlamentní většiny. „Stal se sluhou politických zájmů parlamentní většiny, kterou reprezentuje premiér,“ říká Orme. Námitku, že je nespravedlivě poukazováno na V. Mečiara, odmítá s tím, že všude na světě v parlamentním systému je premiér představitel koalice, která má většinu v parlamentě, a je odpovědný za všechno, co koalice dělá. Podle Ormeho slovenská koalice poslušně zrcadlí premiérovy názory na svobodu tisku... Výbor v New Yorku netvrdí, že na Slovensku přišli o život žurnalisti nebo že jsou tam vězněni. To však nejsou jediná kriteria pro posuzování tiskové svobody. Výbor podle Ormeho byl informován o četných případech zasahování do novinářské práce. Výkonný předseda VON W. Orme adresoval prezidentovi Slovenska Kováčovi a předsedovi slovenské vlády Mečiarovi dopisy, v nichž vysvětlil názor, že připravovaný tiskový zákon a novela trestního zákona vracejí Slovensko před rok 1989. Proto i nadále tvrdí, že na Slovensku existuje cenzura a je přesvědčen, že stát řídí a ovládá sdělovací prostředky. Je jistě zapotřebí odmítnout takové hodnocení slovenského tisku. Lze uvést řadu novin a časopisů i rozhlasové stanice na Slovensku, které mají jednoznačně kritický vztah vůči slovenské vládě i samotnému premiérovi. Slovenský tisk ve svém celku si nesporně zachovává svobodu slova. Jsou však také okolnosti, které americký výbor hodnotí správně. K nim patří způsob řízení slovenské televize a obsah připravované novely tiskového zákona. Patří k nim také celkově odmítavý přístup oficiálních slovenských činitelů k tisku, který není vysloveně provládní. Lze tvrdit, že politická moc na Slovensku řídí část sdělovacích prostředků, ne však všechny. Ale nejde o jednotlivé případy a jejich hodnocení. Celkové nepříznivé hodnocení situace slovenského tisku americkým Výborem na ochranu novinářů v New Yorku nedostatečně rozlišuje skutečnost, ale je poučné. Vypovídá totiž o současném pohledu mnohých zahraničních institucí na Slovensko. Protestovat proti takovému obrazu a tvrdit, že je úmyslně zkreslený, je neúčinné a proto zbytečné, pokud se členové těchto institucí nepřesvědčí sami na místě samotném, to znamená na Slovensku, že skutečnost je jiná, než jak ji popisují. Umožnit jim to je věcí těch, kteří se cítí neúplným hodnocením poškozeni. ■ 4 POLYGON 4/1996 [pageend6]Hospodářský přehled DUŠAN NOVÁK ČESKÁ EKONOMIKA Nedostatek pracovních sil K 30. dubnu evidovaly Úřady práce (ÚP) 148 tisíc uchazečů o zaměstnání, tj. o 10 tisíc méně než koncem března. Míra klesla na 2,8%, 67 tisíc osob pobíralo příspěvek v nezaměstnanosti. Ve srovnání se zeměmi EU je míra stále poloviční. Volných pracovních míst nabízely ÚP 101 tisíc, najedno připadá stále jeden a půl uchazeče. Podniky si stěžují na vysokou pracovní neschopnost, která v minulém roce dosáhla 106 mil. pracovních dnů. Denně chybělo na pracovištích průměrně 300 tisíc osob. Managementy se domnívají, že lékaři přiznávají pacientům neschopnost příliš shovívavě. Průměrná měsíční mzda v 1. čtvrtletí 1996 dosáhla 8335 Kč, o 1235 Kč více než ve stejném období minulého roku a meziroční nárůst činil 17% (reálně se mzdy zvýšily o 8,4%). Poněvadž růst celkové produktivity práce dosáhl v březnu jen 4,7% (v průmyslu o 11%), zůstává stále značná poptávka po pracovních silách, i když na trh práce vstupují početné ročníky z populační vlny 70. let. Rovněž příliv zahraničních dělníků sílí a celková zaměstnanost v národním hospodářství vzrostla o 1,9%. Podle komentářů promítají firmy vyšší mzdové náklady do cen zboží a tlak na intenzifikaci výroby se zatím dostatečně neprojevuje. Premiér Klaus ve svém předvolebním projevu vyslovil odhad, že do roku 2000 se průměrná nominální mzda zvýší na dvojnásobek, tj. přibližně na 16.500 Kč. Podle ministerstva práce stačí roční nominální růst mezd o 14,5% (v současnosti dosahuje až 20%), reálný o 7%. Tento vzestup mzdové hladiny však může ohrozit vývoz, proto je nutné, aby se bud’ zvýšila produktivita práce a nebo znehodnotil nominální kurs koruny. Podle zvýšení mezd se mohou zhodnotit i důchody. Očekávaný průměr platů roku 2000 představuje v přepočtu asi 570 USD, ale v EU je nyní průměr kolem 2000 USD. Pro dosažení evropské úrovně je nezbytný ještě vysoký vzestup výkonnosti českých podniků. Odbory namítají, že předpokládaný růst mezd je možný jen při zvýšení nezaměstnanosti na 8%, jinak zaměstnavatelé nebudou schopni předpokládané tempo zajistit. Mírná Inflace trvá V dubnu vzrostl úhrnný index spotřebitelských cen o 0,6%, ve srovnání se stejným měsícem 1995 o 8,5%. Ve čtyřech měsících 1996 dosáhl cenový růst 4%. Na zvýšení indexu se podílel vzestup poplatků za telefon a telegraf, zdražení potravin (pekařské výrobky, vejce), nápojů, tabáku a odívání. K zesílení agregátní poptávky přispěl i státní rozpočet, jehož hospodaření skončilo ke konci května schodkem ve výši 4,8 mid. Kč. Státní pokladna předpokládala vyšší výnos daně z příjmů právnických osob i spotřebních daní a vyplatila s předstihem dvakrát měsíční zdravotní pojistné za tzv. státní pojištěnce. Rusko letos nesplatí 5,8 mid. Kč, se kterými státní rozpočet počítal. Rozhodl tak Pařížský klub dlužníků. Meziroční vzestup peněžní zásoby přesáhnul v prvním čtvrtletí 18% a proto Bankovní rada zvýšila řepo sazbu o 20 základních bodů (tj. dvě desetiny %) na 11,8%. Tento úrok platí peněžní ústavy centrální bance za půjčky zaručené cennými papíry. Změnu přenesou obchodní banky do zvýšení úroků svým klientům a mírné omezení úvěrů by mělo množství peněz v oběhu snížit. Centrální banka může použít ještě další nástroje: zvýšení lombardní a diskontní sazby, popř. zvýšení povinných rezerv komerčních bank. Tento postup však znesnadní přístup firem k finančním zdrojům a může oslabit budoucí růst. Podle analytiků obchodní banky zvýší úrok z úvěrů minimálně o půl procentního bodu a tím zdraží peníze pro menší a střední firmy. Vyšší úroková míra opět přiláká více zahraničních investorů, kteří peněžní zásobu rozmnoží. Premiér Klaus se však vyjádřil, že při rychlém ekonomickém růstu neočekává ani výraznější snížení inflace ani úrokových sazeb. Schodek obchodní bilance Pasivní saldo obchodní bilance dosáhlo za první čtyři měsíce tr. téměř 40 mid. Kč, neboř vývoz činil 197 mid. (nárůst 12,5%), ale dovoz 236 mid. Kč (nárůst 17%). Za duben se schodek zvýšil o téměř 13 mid. Kč. Se Slovenskem dosáhla ČR aktivní obchodní bilanci 4,6 mid. Kč. Analytiky překvapilo, že poprvé v historii samostatné ČR převýšil za první tři měsíce 1996 schodek běžného účtu platební bilance přebytek účtu kapitálového, který dosáhl jen 24 mid. Kč. Služby (cizinecký ruch) nepřinesly dostatek deviz a velké přímé investice ČNB neočekává, neboť příležitosti, do kterých by zahraniční zájemce mohl investovat vysoké částky, již dřívější prodeje a udílení licencí do určité míry vyčerpaly. Podle prohlášení ČNB však devizové rezervy zatím neklesají. Analytici vyslovili mnoho utěšujících výkladů tohoto nepříznivého výsledku, např. růst vývozu zůstává nad 10%, devizové rezervy jsou vysoké atd. Shodli se však na jediné příznivé cestě k nápravě: podniky musí zvýšit schopnost konkurence českého zboží na zahraničních trzích a vylepšit kvalitu výrobků i produktivitu. Při dalším příznivém vývoji představuje zcela odlišné řešení devalvace. Někteří analytici údajně očekávali tlak na devalvaci až v příštím roce, ale vysoký schodek obchodu by mohl toto opatření vynutit již letos. Jiní odborníci poukazují na poměrně široké fluktuační pásmo plus minus 7,5%, ve kterém se kurs koruny může přizpůsobit nabídce a poptávce po devizách, čili také klesnout. Proto údajně devalvace zatím není nezbytná, ale o revalvaci, tj. zvýšení hodnoty koruny, se již nehovoří. Nízká rentabilita podniků Podle šetření Českého úřadu statistického (ČÚS) koncem roku 1995 působilo v České republice 8053 větších nefinančních podniků (v podstatě nad sto zaměstnanců). Sedm desetin dosáhlo loni zisk, zbytek vykázal ztrátu. Stav odpisového hmotného a nehmotného investičního majetku činil zaokrouhleně 2200 mid. Kč. Všechny tyto firmy a společnosti vykázaly výnosy 2,5 bil. Kč a náklady 2,4 bil. Hospodářský výsledek dosáhl 104 mid. Kč; ve srovnání s rokem 1994 se zvýšil o 27 mid. Kč. Za první 4 měsíce 1996 vzrostl objem průmyslové výroby ve srovnání se stejným obdobím 1995 o 10,2%. České pivovary uvařily v roce 1995 téměř 18 mil. hektolitrů oblíbeného nápoje a vyvezly pouze 8% své produkce. Roční spotřeba na osobu klesla ze 161 na 159 litrů, ale ČR si udržuje světové prvenství (další v pořadí, Němci, vypili pouze 138 litrů). Když odečteme děti a mládež, vychází v ČR na jednoho dospělého 680 piv ročně, tj. přibližně dvě denně. V roce 1989 zaplatil host za jedno pivo v restauraci 2,83 Kč, v lednu 1996 již 8 Kč. Výnos spotřební daně z piva dosáhl v minulém roce tři a půl miliardy Kč. Generální ředitel Poldi Kladno (Stehlík) na sebe opět upozornil tím, že zorganizoval manifestaci svých zaměstnanců v Praze, namířenou proti vládě a bankám. Odbory se postavily proti a obvodní úřad Prahy 1 průvod nepovolil. Údajně však Stehlík vyhrožoval propuštěním těm, kdo se nezúčastní. Tisk označil generálního ředitele za vizionáře, který svoje plány nedokáže uskutečnit. Manifestace se zúčastnilo asi 2000 zaměstnanců a Stehlík k nim promluvil z balkónu redakce Práce, kterou v minulém roce koupil. Asi mamě očekává, že „pochodem na Prahu" vynutí pro Poldi bankovní úvěry popř. i podporu ze státní pokladny. Kurzy akcií se udržely Květen zahájil indexem PX50 s 536,65 POLYGON 4/1996 5 [pageend7]bodu, většinu měsíce se pohyboval na úrovni 550 bodů a skončil v den voleb na 553,5 bodu. Analytici tuto stálost vysvětlovali, že investoři po volbách neočekávali žádné nepříznivé změny. Velké obraty vykázaly akcie společností, zařazených do kontinuálního obchodování: SPT Telecom, Komerční banka, ČEZ, Česká spořitelna, které si udržují poměrně stálou úroveň kurzů. Koncem měsíce vylepšily svoje ceny společnosti těžebního průmyslu. Určitý neklid a kolísání kurzů způsobily přeměny investičních fondů na společnosti holdingového typu. Ceny akcií na burze, vyjádřené oficiálním indexem PX50 v průběhu roku 1995, klesly o 23,6%? V prvním pololetí středisko cenných papírů připsalo akcie z druhé vlny dikům, kteří mnoho položek brzy prodali, a proto kurzy klesly o 31%, ale v 2. pololetí již vykázaly nárůst téměř o 10%. Průměrný dividendový výnos dosáhl pouze 1,8%. Podle určitého vzorku investice do akcií přinesla v roce 1995 čistou ztrátu ve výši 27,9%. Tempa růstu kurzu investičních fondů byla vyšší než růst indexu PX50. Průměrný diskont mezi tržní cenou a hodnotou čistého obchodního jmění na jednu akcii fondu dosahuje 35%, je značně vyšší než na rozvinutých kapitálových trzích. Začátkem března 1996 evidoval český kapitálový trh 1727 akciových společností, ale kurzy 1604 nepřesáhly nominální hodnotu. Banky ziskové a úpadkové Velké banky vykázaly za 1. čtvrtletí 1996 vysoké zisky. Největšího dosáhla Komerční banka (2,3 mid. Kč). Značně vzrostly její neúrokové příjmy (směnárenství, devizové obchody, operace s cennými papíry). Letošní zisky KB by se mohly zvýšit až na 6 mid. Kč. Největší navýšení očekává Česká spořitelna, až na 2 mid. Kč proti 263 mil. Kč za 1995, poněkud menší Investiční a poštovní banka - 1,5 mid. Kč. ČNB odňala licenci První slezské bance se sídlem v Opavě, která se dostala do platební neschopnosti. Banka vyvíjela činnost 40 měsíců a za tuto dobu získala 3000 klientů, kteří uložili téměř miliardu Kč. Úpadek PSB způsobili její akcionáři, kteří sami sobě dávali úvěry přesahující 20%ní povolený limit jejich podílu na základním jmění. ČNB podala na viníky trestní oznámení. Československá obchodní banka převezme výplatu vkladů až do 4 mil. Kč jednotlivé částky. Bilanční suma banky dosahuje asi 1,5 mid. Kč. Prvním peněžním ústavem, který skončil úpadkem, byla Kreditní a průmyslová banka a pak následovaly Banka Bohemia, AB Banka Mladá Boleslav a Česká banka. Ekoagrobanka a COOP banka čekají na nového investora, který by doplnil základní jmění. ČNB považuje letošní rok za mezník ve vývoji českého peněžnictví, neboťpožaduje, aby všechny banky vytvořily rezervy v souladu s požadavkem auditora, i za cenu ztrát. Nejvyšší schodky za minulý rok vykázaly Ekoagrobanka (5 mid.) a COOP banka (660 mil. Kč), proto jim ČNB předepsala nucenou správu. Velkomoravská banka očekává ztrátu 387 mil., Universa! 185 mil., Evro- banka 220 mil. Kč. Jejich akcionáři situaci napraví navýšením kapitálu. Nej vyššího zisku dosáhla se 64 mil. Kč Union banka, nižší kladné výsledky rovněž vykázala První městská banka, Foresbanka, Banka Haná. Podnikatelská a Kreditní banka ještě nemají k dispozici výsledky auditu. Kapitál ze zahraničí Ekonom společnosti Patria finance na tiskové konferenci zdůraznil, že rozdíl mezi úsporami a investicemi může zpomalit další růst české ekonomiky. Úspory o něco převyšují 20% hrubého domácího produktu, ale investice dosahují úrovně kolem 30% HDP. Proto příští vláda musí podporovat vyšší tvorbu domácího kapitálu, zvláště v podnicích. Částečně pomáhají zahraniční fondy a účasti. Např. nový soukromý fond Deutsche Beteiligungsgesellschaft se zaměří na investice v ČR, Maďarsku, Polsku a Slovensku. Fond začíná s kapitálem 900 mil. Kč, který chce zvýšit na dvojnásobek. Bude poskytovat pro menší a střední české podniky dlouhodobý kapitál, např. pro odkup firem jejich vedením. Do určité míry doplňují nedostatek úspor zahraniční investice, které dosáhly za období 1990 až 1995 5,8 mid. USD, tj. asi 154 mid. Kč. Cizí firmy investují do českých podniků svého oboru. V květnu odkoupila 51% Plzeňských papíren švýcarská firma Intertsez. PP získaly dostatek financí na provoz, dodavatele listnaté buničiny i odbytové možnosti v Rusku. Většina výroby půjde na export a tržby se mají zdvojnásobit. Automobilový koncern Ford Motor Company otevřel nové designérské a vývojové středisko světové techniky ve společnosti s r. o. Autopal Nový Jičín. Tuto dceřinou společnost FMC koupila v roce 1993 a celkem již proinvestovala 60 mil. USD. Středisko zaměstnává asi 50 techniků a inženýrů. Autopal provozuje v ČR čtyři výrobny, ve kterých zaměstnává 2700 pracovníků. Odběratelé světelné techniky jsou evropské závody Ford a tuzemští výrobci automobilů. Ve Frenštátě p. R. zahájil provoz nový závod německého koncernu Siemens, který bude vyvíjet a vyrábět elektronické systémy pro automobilky a součástky domácích spotřebičů. Do tohoto závodu investuje koncem během pěti let 545 mil. Kč. Roční obrat se zvýší ze současných 258 mil. Kč až na 3,7 mid. Automobilová divize bude dvořit asi 20% obratu české skupiny Siemens, která zahrnuje 11 společností a její tržby v minulém roce dosáhly 12 mid. Kč. Po volbách První burzovní den, tj. v pondělí 3. června, index pražské burzy PX50 velmi silně poklesl o 4,14%, tj. o 22,9 bodu na úroveň 530,6. Podle makléřů však příkazy k prodejům podávali domácí investoři. Zahraniční jsou mnohem klidnější a v podstatě kupují, hlavně známé tituly. Útěcha: v Polsku vyhráli nedávno volby socialisté a trh zůstal v podstatě nezměněn. - Druhý den (4.6.) se index mírně zvýšil o 0,15%. Pro zahraniční investory pokles cen možná povede k výhodným nákupům. GDR (podíly na uložených akciích bez hlasovacího práva) Komerční banky na londýnské burze neklesly jako akcie KB v Praze. Třetí den index PX50 opět stoupl o 9 bodů na 540,4. Dle předpovědí by se burza měla do týdne opět uklidnit. V pondělí česká koruna klesla proti centrální paritě o 0,5%, druhý den zpětně posílila o 0,2%. Pohyby porovnává ČNB ke koši měn (DEM 65% / USD 35%). Peněžní trh však zůstává málo likvidní, zahraniční investoři uskutečňují minimum obchodů. K odlivu kapitálu do zahraničí zatím nedochází, každý den přináší při poměrně vysokých úrocích v ČR zisky. Posílení levice a možnost menšinové vlády v zahraničí údajně neposuzují jako politickou nestabilitu. Český statistický úřad přehodnotil podle výsledků voleb své prognózy. Místopředseda Šujan: „Došlo k poklesu cen na burze, kurs koruny se dostal do devalvačního pásma, následně může nastat i odliv zahraničního kapitálu. Čím déle bude trvat ustavení vlády a parlamentu, tím hůře pro naši ekonomiku. Předčasné volby je možné technicky uskutečnit až v březnu příštího roku a tak dlouhá doba nejistoty by naši ekonomiku mohla značně ochromit.“ Brno 6. června 1996 ■ 6 POLYGON 4/1996 [pageend8]„Nejsladší poleva na dortu kapitalismu“ VLADIMÍR VALENTA Nyní je díky vykonanému dílu ČSSD vše jasné jako facka. Více socialismu nebo více svobody to je oč tu běží. O tom je politika. Byla i předtím, ale nebylo to všem tak zřetelné. Pár mandátu nyní rozhoduje, zda u nás bude pokračovat demontáž ještě velmi silných reziduí socialismu, nebo zda se demontáž zastaví a začne se budovat socialismus nový. Modernější, o to však nebezpečnější. Ladislav Jakl, Lidové noviny, 1. června 1996 Jestliže k většímu odlivu deviz zatím nedošlo, je to signál, že rozhodnutí o tom, zda investoři budou mít dál o ČR zájem, je v rukou naší politické scény. Lidové noviny, 6. června 1996 Nemůžeme být prvotřídní demokracií a zůstat druhotřídními občany. Senátor Robert Dole, kandidát na prezidenta USA v roce 1996. Jednou z největších šancí naší demokracie je možnost vyhnout se té obrovské institucionalizaci parciálních zájmů, která dusí západní demokracii. Tu šanci nepropásneme jen když politické strany nepodlehnou pokušení podpořit z volebního oportunismu zájmy mocných korporací a uhájí nejen státotvornou roli politických stran, ale i specifické vymezení politické moci jako prosazování obecných zájmů. Václav Bělehradský: LUXOVA CESTA KE KORPORATIVNÍMU STÁTU, Lidové noviny, 15. dubna 1996 . převratné změny ve východní Evropě přišly nejen pro reformátory, nýbrž také pro celý národ Československa, jako velké překvapení. Pomalé tempo reforem je realitou Československa a já za ně nemůžu vinit ani politiky, ani takzvanou mlčící většinu. Situace u nás není zcela jasná, reformní intelektuálové však tratili, vzhledem k rychlému vývoji, trochu svojí argumentací. Další vývoj může mít svou vlastní dynamiku, já však - ačkoliv jsem prognostik - nyní nemohu žádnou prognózu učinit. “ Václav Klaus, 12. listopadu 1989 v rakouské televizi - „Klaus Jakeše nehájil“. Lidové noviny, 10. května 1996 Z čestné lóže téměř až pod střechou moderní tribuny, kterou místním fotbalistům před časem za pětapadesát milionů postavil hlavní majitel klubu a největší dovozce lehkých topných olejů Chemapol, aplauduje útočníkovi i vzácný host zápasu - premiér Václav Klaus. Po jeho boku se usmívá prezident drnovického týmu, generální ředitel Chemapolu a bývalý spolupracovník komunistické rozvědky Václav Junek. Je první máj. DRNOVICKÁ KOALICE, Respekt, 12. května 1996 Většina ostatních dotazů plyne v podobném duchu, ale Václav Klaus si poradí i s těmi složitějšími. V odpovědi na otázku, proč vláda připustila daňové podvody s lehkými topnými oleji, upozorní, že celou řadu podvodníků už policie odhalila, a „jestli máte někoho dalšího, tak mi ho, prosím, ukažte ZÁVOD O VLÁDU, Respekt, 12. května 1996 Sociálnědemokratická poslankyně Petra Buzková odvolala své nedávné oznámení, že není těhotná, a oznámila, že je těhotná. RESPEKT, 27. května 1996 Zeman musí nyní přesvědčivě prokázat, že sociální demokracie je antagonismem komunismu, ne jeho odnoží. Jakékoli náznaky možných kombinací vládní sestavy s tichou podporou komunistů by bylo při jeho současném kurzů sebevražedné. V tom musí eliminovat ty ze současného vedoucího týmu ČSSD, kteří z ideových důvodů, ale především z nezřízené touhy dostat se za každou cenu k moci, k tomu už projevili sklony... ... jistě bylo pro ČSSD trpkým poznáním, jak je na tom špatně, když při úvahách o obsazení parlamentních výborů horko těžko hledala, kdo přichází v úvahu pro zahraničně politický výbor alespoň tím, že umí jinak než česky, na věcnou kompetentnost vůbec nehledě. Přemysl Janýr: JAKÁ BUDE SKUTEČNÁ TVÁŘ MILOŠE ZEMANA? Lidové noviny, 7. června 1996 Přemysl Janýr a Jiří Paroubek mají zvážit své členství v řadách ČSSD. Usnesl se na tom tento týden pražský městský výbor strany. UW strany nedávno údajně navrhnul, aby stranu opustil i její bývalý předseda Jiří Horák. ZEMAN CHCE VYLUČOVAT, Lidové noviny, 7. června 1996 ❖ ❖ ❖ ❖ ❖ Snad lze nejlépe pochopit český volební debakl z několika málo čísel, abychom nepodlehli depresím. Není to volební prohra pravicové reformy, ale je to prohra vládní koalice a zároveň prohra arogance moci. A také občanské lhostejnosti. Jen 76% voličů přišlo k volbám. Navzdory varováním, že obdobná lhostejnost a neschopnost rozeznat, co je třeba nadřadit oprávněným výhradám - stejně jako v Polsku. Ti, kteří nemohli odložit o pár hodin weekendový odjezd na chalupu a jít volit, otevřeli dveře k nástupu levice. 76% je ve spořádaném státě dost vysoké číslo pro volební účast, ale pro národ, který před padesáti roky z igno- rantství si vykoledoval svobodnou volbou v roce 1946 téměř půlstoletou bolševickou nesvobodu, je to číslo doslova skandální. Protože nemusíme pochybovat o tom, že návrat k levicové diktatuře ani k levičácké demagogii, která bývá toho krátkodobou předehrou, si většina obyvatel České republiky nepřeje. Stejně tak pokusy beznadějně malých stran nesou odpovědnost za to, co se stalo. To jim nikdo neodpáře, i když jejich výhrady proti největší vládní straně jsou oprávněné. Bohužel ani v demokracii rozhněvaní političtí diletanti nemohou mít šance kdy si vzpomenou. Protože jsou okamžiky, kdy projevem státotvornosti není ukřivděná argumentace. Teprve potom můžeme poukazovat na pomatenost těch, kterým nestačilo padesát let bolševismu a kteří dnes spíše z naivity podobné oné, která vedla oblouzené a vykořeněné masy do Gottwaldovy smrtící náruče, svou volbou paralyzují na přechodnou dobu úspěšný počátek na cestě z bolševické mizerie. Sociální demokracie sestavená převážně z komunistů, kteří Marxovi skutečně věřili a dosud věří, prošla už první fází zmaru, jako tenkrát před rokem 1946: odklidila POLYGON 4/1996 7 [pageend9]z cesty ty, kteří chtěli vést tuto stranu cestou loyality k demokracii a moci se uchopili takoví, kteří ,jdou vládě po krku“, vystupují s nemožnými sliby, které hodlají sanovat způsobem, který by vrhnul stát opět hluboko do minulosti. A tam, kde nemohou, nebo se neodvažují přímo oponovat, vystupují s výhradami proti nezbytným sociálním reformám a s požadavky zdánlivě oprávněných referend, při nichž by mohli dokonale rozehrát své demagogické umění a otřást mezinárodní pozici státu. Jestliže krátce před volbami předseda sociální demokracie Miloš Zeman připomenul charakteristiku sociální demokracie vyslovenou předsedou komunistů Grebeníčkem o té „nejsladší polevě na dortu kapitalismu“, aby vyvrátil podezření z případné spolupráce těchto stran, voliči měli mít na paměti, že sociální demokracie byla v dobách půlstoletého temna nejsladší polevou na dortu komunismu, nikoli kapitalismu. Veřejnost byla tedy oprávněně varována, že podobný trik, jaký předvedli Gottwald s Fierlingerem, může mít připravený i Zeman s Grebeníčkem. A to lze říci i dnes, kdy to vypadá, že vládní aparát pojede i nadále ve vyježděných kolejích. Protože kromě slov a dušování, že ne, není žádná jistota, že by k tomu jednou nemohlo dojít. Že dnes Zemanova sociální demokracie s komunisty nepotáhne zajeden provaz, může být jen proto, že doba na to není ještě vhodná. Ale i tak vláda nebude moci prosadit jediný zákon, který se nebude líbit Zemanovi. Který se buď sám, nebo někdo z jeho věrných, usadí v křesle předsedy parlamentu a bude manipulovat nejen s hlasy svých poslanců, ale i s parlamentní agendou, takže vládní návrhy zákonů se nebudou moci dostat na pořad, když se to nebude Zemanovi líbit. A státní rozpočet bude muset těžce platit za splnění sociálně demokratických volebních slibů, které by si jinak Zeman v pozici ministerského předsedy nemohl dovolit plnit. Jdeme tedy vstříc časům vlády údržbářů, kdy tato impotence menšinové vlády bude přihrávat do ruky rozkladným živlům čekajícím v poslaneckých lavicích na vhodný okamžik. Nepochybně na počátku zjevných chyb v souvislosti s květnovými volbami je skutečnost, že nebyly zároveň vyhlášeny volby do senátu. Premiér-Klaus, který musel akceptovat prezidentův překvapivý tah s vyhlášením senátních voleb na podzim, je nyní v patové situaci. Prakticky nemůže sestavit vládu bez požehnání vůdce největší opoziční strany, který sám by byl v obdobné situaci, kdyby jej prezident k sestavení vlády pověřil. Takto až do ustavení senátu neroz- pustitelná poslanecká sněmovna může protahovat bezvládí a nezbytné mimořádné volby jako jediné rozumné řešení dnešní krize, až do zimy. Celý proces sestavení nové vlády ostře odporuje principům, které zamýšlela ústava. Namísto toho, aby prezident určil předáka největší strany, aby sestavil po volbách novou vládu a pak čekal na jeho zprávu, prezident svolal všechny předsedy vládních stran a předsedu sociálních demokratů, jako by jeho úkolem bylo vládu sestavovat. Namísto, aby v případě Klausova neúspěchu dal šanci Zemanovi, aby ukázal, co umí a tak otevřel dveře k rozpuštění parlamentu a k novým volbám - což by bylo možné tehdy, kdyby byl už zvolen senát - tímto dosaženým kompromisem jen posiluje Zemanovu nezaslouženou prestiž. Vzhledem k tomu, že jsme teprve na počátku, nikoli na konci krize, prezident tím, že se tak nedočkavě ujal vesla, bere zároveň na sebe a na svůj úřad odpovědnost, která jej bude velmi tížit ve chvíli, kdy krize vyvrcholí. Pak nebude zde nad věcmi stojící majestát hlavy státu, která bude oprávněna říci rozhodné slovo, ale unavený spoluhráč bez potřebné autority - viděli jsme už obdobnou situaci před rozpadem Československa, kdy tentýž prezident v rozhodné chvíli, jsa paralyzován Mečiárem a jeho kumpány po prezidentské volbě-nevolbě rezignoval a odešel do ústraní a ponechal osud republiky na bedrech Klausových. I tenkrát napřed vyplýtval všechnu sílu osobní i prezidentské autority na nevýznamných tahanicích „o pomlčku“ a jiné slovenské separatistické mindráky. Pochopitelně tento pesimistický obraz není žádoucí. Možná, že bude všechno jinak. Nejde o předpověď, ale jen o připomenutí pozapomenutých zkušeností a působení lidských charakterů v kritických chvílích. Jestli se to dnes černě rýsuje omylem, pak to má v ruce především soudruh Zeman, aby to bylo jinak. Zatím se však chová jinak a klade si podmínky jako vůdce nejen své strany, ale celé opozice, tedy i komunistů a sládkovců, jako majitel ne šedesáti dvou, ale sta a jednoho mandátu. Poslanci téměř jedenáctiprocentní komunistické strany a více než osmiprocentních sládkovců byli v prvním kole jednání v Lánech prezidentem vyřazeni. Ani bolševici a kraválisti ze sociální periferie nebyli akceptováni do mezistranických jednání. Asi 160 poslanců proti asi čtyřiceti bude stát v parlamentě proti sobě. Doufejme! Je otázkou, zdaje sociálně-demokratický předseda parlamentu přijme do hry nebo ne. Je to celkem jednoduché, aby vláda mohla fungovat, měla by být akceptována vnitřní zásada, že tato pětina poslanců je irelevantní, že jejich hlasy ani pro, ani proti, nebudou mít žádný význam. Protože ani vládní strana, ani ta, která chce být chápána jako loyál- ní opozice, nebude v žádném případě těžit z chování těchto čtyřiceti poslanců z bolše- vicko-fašistických temnot. I když hloupé výroky o sociální demokracii jako služce kapitalistů vystřídala Grebe- níčkova téměř nezvalovská metafora, nemělo by to skutečné sociální demokraty odstrašovat. Jinak opravdu se zase jednoho dne probudí a budou opět v rodné KSČ, jak to voličům přesvědčivě připomínal předvolební inzerát bývalých politických vězňů a jak tomu nasvědčujé připravovaná Zemanova čistka v sociální demokracii. Ta „nejsladší poleva“ to dluží státu i pověsti, kterou kdysi sociální demokracie měla. V to doufejme, ale připravme se spíše na to horší. Už dnes, kdo si líznul, má v ústech jen hořko. Jestli na výsledku voleb něco překvapuje, pak je to především to - jak se nyní ukazuje - že tolik lidí, včetně premiéra Klause, původním povoláním prognostika, vzniklou situaci vůbec nepředpokládalo. Nezapůso- bilo ani poučení z maďarských parlamentních voleb ani Walesova prezidentská prohra v Polsku. Nic to nenapovědělo namyšleným politickým diletantům. Proto nikoho ani nenapadlo hrát opatrněji s city voličů. Nevím, o kolik dostala ODS více hlasů v Dmovicích, ale nepochybuji o tom, že bylo hodně těch, kteří váhali s promarněním svého hlasu pro DEU a pro které „drnovická koalice“ byla jedním z důvodů. Stejně jako „anonymní“ milionové dary do volebního fondu ODS z ostrova Mauritius a Budapešti, které opravňují každého, aby měl tak nejošklivější podezření. A především neschopnost volebních manažerů něco změnit na politickém i lidském portrétu Václava Klause. Proto se nenašlo pár voličů navíc, kteří by pochopili, že jde o něco více než o osobní prestiže. Že jde o osud státu, o to, jakou cestou bude se nadále ubírat. Jak rychle se bude rozvíjet, či zůstane zamotán i nadále v marxistickém duchovním marasmu, z něhož se dosud ani pořádně - jak o tom svědčí právě i tyto volby - jeho občané nedostali. V posledních pěti, šesti létech dosáhli čeští občané - také za cenu rozpadu Československa - toho, že se octli na prahu světa, v němž člověk a jeho výrobky mohou stále volněji proplouvat bez hranic a omezení. Že mohou nakupovat zboží v ceně určované jeho výrobními náklady a ne podle cel a dávek určovaných socialistickými, byrokratickými nebo zbrojařskými mozky. Že každý člověk podle svých schopností a odvahy, a ne na základě dobrozdání odborářské organizace na pracovišti a libovůle uličního důvěrníka, může dostat pas a fakticky rozšířit hranice vlastního světa jak daleko a na jak dlouho chce. Ovšem s ohledem na vlastní peníze, ale bez potřeby povolení k vývozu deviz. Každému se stávalo stále více dostupným cestovat tak, jako je samozřejmostí těm cizincům, které potkával v pražských ulicích. Nebo dokonce trvale žít kdekoli na světě podle vlastní volby, jak se může český občan poučit třeba u těch několika tisíc západních občanů, kteří si zvolili Prahu za 8 POLYGON 4/1996 [pageend10]svůj druhý domov. O tom také byly tyto volby a ti závistiví, neodvážili a neschopní si vybrali opak, který vyčetli z komunistických, fašistických a i socialistických programů. Slyšel jsem, že „Klaus dostal za vyučenou“. Nebyl bych proti, kdyby zůstalo jen u něho. Pan Zeman, jestli to bude dlouho trvat než dojde k dalším volbám, dá za vyučenou všem. ♦♦♦ První liga Může to trvat celou generaci, ale oni vyřeší svoje problémy a objeví se v první lize světové politiky. Rádi říkáme, že jejich flotila rezne ve Vladivostoku. Dobrá, ale jejich nová ponorka AKULKA - II je tišší než naše a vystřeluje rakety s nukleárními hlavicemi. Rusové vyvíjejí nové ICBM, TOPOL - M, které měly v posledních několika měsících dvě úspěšné zkoušky. Mají ve vývoji pět nových typtí vojenských letadel. Richard F. Staar, bývalý vojenský zbrojní vyjednavač Spojených států a nyní člen Hooverova institutu, The New York Times, 13. března 1996 Nikdo jiný není. To si myslíme. Jelcin má stále příležitost bránit reformy, jejich politiku a tak vyhrát volby. Jakékoli vzdávání se a ustupování populistickým nebo protireformním silám je receptem na porážku. Andrej Kozyrev, Los Angeles Times, 10. března 1996 Zatímco, podle severoatlantického ohlasu soudě, české volby, včetně jejích výsledků, proběhly bez zájmu světové veřejnosti, je nadbytek jiných voleb v jiných zemích, který je uváděn do spojitosti s prezidentským volebním maratónem v USA, pomalu vstupujícím do své finální fáze. Clinton nebo Dole je nerozhodnutá otázka a asi ještě dlouho bude. I výsledek voleb v Israeli byl sledován s velkým zájmem, protože je s nimi spojován osud mírové iniciativy v Palestině, na níž postavil prezident Clinton kus své zahraničně politické koncepce. Otázka, jak se bude chovat nově zvolený ministerský předseda Benjamin Netanjahu a jak dalece bude respektovat předchozí dohody uzavřené jeho předchůdci Rabinern a Peresem za patronace prezidenta Clintona, přispěje rovněž k tomu, jaký obraz si na podzim učiní americký volič o současné zahraniční politice USA. V tom smyslu, a po prvé reakci, jsou považováni za nejvíce poškozené palestinský Arafat, který může počítat s tím, že jeho palestinský stát bude ještě dlouho torzem toho, co bylo předtím nasmlouváno, a syrský prezident Asád, který až dosud očekával, že svým odmítavým postojem vymáčkne z Israele víc, než by získal svojí vstřícností. Peres, který toužil po dohodě, se Asádovi jevil jako snažší protivník, kterého je možno ještě více přitisknout ke zdi. A to povolením uzdy teroristům z Libanonu v israelském předvolebním období. Ukázalo se však, že se Asád přepočetl. Peres nemohl nechat teroristické útoky bez pádné odpovědi. Ale israelský volič nakonec nereagoval tak, jak Peres doufal. Voliči si uvědomili, jak vratký mír Peres a americký státní sekretář W. Christopher dojednali. To, že se v prvé řadě sešly hlavy států sousedících s Israelem a pokoušejí se přesvědčit Asáda ke změně jeho postoje a k jednání, asi správně předpovídá, že Netanjahu nebude ochoten pokračovat v mírovém procesu dokud nebude mít jistotu, že tento mír zajistí také mír na severní hranici mezi Israelem, Sýrií a Sýrií ovládaným a předtím záměrně a dobrodružně zničeným Libanonem. A naopak, nedojde-li k jednání, pak bude zcela zřetelné, jak daleko poklesla na Středním východě americká autorita, a tedy i prezidenta Clintona, od doby vítězné války v Perském zálivu. Také prezidentské volby v Rusku nejsou a nebudou jinak posuzovány. Obavy, že prohraje Jelcin, se v posledních dnech před volbami poněkud zmenšily, ale obavy, že Clinton možná „prohraje Rusko“, jsou předzvěstí toho, do jakých souvislostí bude americká veřejnost stavět světové události a na jak labilním základě stojí jeho zahraničně politická koncepce. Třetí volby, které budou mít rovněž rozhodující vliv na americkou vnitřní situaci, jsou na září plánované volby v Bosně. Není zcela jasné, co takové volby rozhodnou nebo mají rozhodnout, ale budou nepochybně dokladem toho, že pacifikace Bosny probíhá tak, jak stanovila day loňská dohoda - také dílo Clintonovy mezinárodní improvizace. To jsou tři pilíře současné americké zahraniční politiky, a jak se bude na podzim jevit z těchto tri voleb vyplývající situace, budou buď výrazným kladem nebo záporem pro Clintonovo znovuzvolení. I senátor Dole, dnes už bývalý senátor, zajisté nepohrdne tím, když Clintonova ne právě ceněná zahraniční politika ukáže na nějakou tu trhlinu. Zatím totiž jeho naděje na vítězství jsou až nezaslouženě malé. Obratné manévry Clintonova tábora, kdy zásadními obraty ve vnitřní politice, jen aby se vyhovělo vkusu dané chvíle, přivádějí Doleův tábor do zoufalého poukazování na Clintonovu věrolomnost zásadám, s kterými přicházel před čtyřmi léty do Bílého domu. Také aféra Whitewater, která v poslední době ospravedlnila dosud neúspěšnou snahu republikánů vydolovat její podstatu, se nijak moc neuchytila ve vědomí veřejnosti jako vážný argument proti poctivosti manželů Clintonových, jak doufali republikáni. Navzdory nedávnému soudnímu výroku poroty v Little Rock ve státě Arkansas, která nepovažovala prezidentovo na video nahrané svědectví za relevantní a poslala Clintonovy přátele do vězení. Skandály ovšem pokračují, nyní je na řadě vyšetřování, jak a proč se dostaly do Bílého domu spisy FBI o více než třech stech republikánech, počínaje Bushovým státním tajemníkem Bakerem. A pak opakované probírání se ve spisech bývalého šéfa prezidentské cestovní kanceláře, jehož místo potřebovala vyklidit paní Hilary pro své lidi. To ovšem neznamená, že kandidát na prezidenta, Robert Dole, nemá svou vizi a politický program a musí spoléhat na Clintonovy skandály, že ho vynesou do Bílého domu. Pochopil však včas, že se musí diferencovat od programu své republikánské strany. Osobnost, ne stranu, chce volit americký volič za prezidenta. Jestli Dole nalezne v tom směru srozumitelný jazyk, je více rozhodující než jaký je jeho obsah. Ten se totiž zdá být v pořádku, pokud se týká americké vnitřní politiky. Ta zahraniční se u kandidáta Dolea počítat letos nebude. A tak, i když se mnohé do podzimu změní, můžeme si být jisti tím, že situace ve světě bude i nadále labilní a moudré budou ty národy, které se budou spoléhat především samy na sebe. Asi bychom se mohli v tom smyslu poučit trochu i v Israeli. 15. června 1996 ■ POLYGON 4/1996 9 [pageend11]Harmonie mezi Bonnem a Varšavou JIŘÍ LOEWY Západ uznává výsledky demokratických voleb a nemívá ve zvyku kádrovat elity, jež z nich vzešly. Posuzuje je podle konkrétních činů a zajímá ho především, do jaké míry je jejich politika koherentní a předvídatelná. Když v polských prezidentských volbách na sklonku minulého roku zvítězil postkomunista Kwasniewski nad postdisidentem Walesou, nemálo zahraničních pozorovatelů - včetně českých - vyslovovalo názor, že se tím zkomplikují vztahy Polska se západními demokraciemi a sníží polská šance na brzké začlenění do euro-atlantických struktur. Dosavadní vývoj tuto prognózu nijak nepotvrzuje. Spíše naopak. Poslední velkou mezinárodní událostí „Walesovy éry“ byla loni v červenci státní návštěva spolkového kancléře Kohla ve Varšavě. Je ještě v čerstvé paměti, kterak kancléř Kohl ve svém projevu před oběma komorami Sejmu zdůrazňoval až euforický „naprostou shodu ve všech důležitých otázkách“ mezi Němci a Poláky. K nemalému překvapení partnerských států EU i NATO dal se tehdy Helmut Kohl natolik unést vřelou atmosférou polsko-německého sblížení, že svým hostitelům nejen přislíbil „plnou podporu“ při jejich vstupu do Severoatlantického společenství i do Evropské unie (což bývá už poněkud otřelé řečnické klišé při většině západních vystoupení v někdejších satelitních zemích), ale navíc - což je zcela nezvyklé - uvedl konkrétní termín „ještě v tomto desetiletí“, neboť, jak dodal, „Evropa bez Polska je torzo“. Německá podpora pro polské záměry je „nejen příkazem politické morálky“, řekl Helmut Kohl, nýbrž i „určitou formou odškodnění pro zemi, která tolik utrpěla pod národně socialistickým panstvím“ a zároveň „výrazem díků Polsku, které uvedlo zkamenělé poměry na socialistickém východě kontinentu do pohybu“ a zasloužilo se tak i o sjednocení Německa. Obavy, zda se změna na polské politické špičce neprojeví negativně ve vztazích k Západu obecně a k důležitému německému partneru zvlášť, se zatím nejen nenaplnily, ale naopak ustupují novému optimismu. O německém kancléři je známo, že není zcela prost osobních sympatií a antipatií. K některým politikům postkomunistických zemí udržuje zřetelný odstup. Je notoricky známo, že zatím tvrdě odolal všem návrhům, aby učinil zdvořilosti zadost a přijal v Bonnu slovenského premiéra Mečiára, který o takové potvrzení svého významu už dlouho usiluje. Není také tajemstvím, že se vyhýbá osobním kontaktům s Václavem Klausem, který mu prostě lidsky „nesedí“. Tvrdí se, že Kohl je zejména alergický na Klausovy poněkud arogantní způsoby - „ vejce, jež chce poučovat slepici“. Ve vztahu k České republice není Německo v žádné časové tísni a může klidně vyčkat, až v Praze opadne předvolební hysterie, spojená s bezmezným přeceňováním vlastního významu. Potom teprve nastane čas skutečného dialogu. Rostoucí mezinárodní váha Polska na evropské scéně naproti tomu nutí Západ, a Německo v první řadě, aby varšavské vedení už teď bylo akceptováno v té podobě, v jaké je. Političtí partneři Polska to ostatně vůbec neměli snadné s nevypočitatelným Lechem Walesou, takže jim není příliš proti mysli, že teď na Visle hovoří s reprezentací střízlivou, čitelnou a vzdělanou, která skýtá záruku evropanství, vnitropolitického klidu, zahraničně politické stability a ekonomické kompetentnosti; její „ideologické“ souřadnice jsou přitom poměrně podružné. Dokazuje to i nedávná návštěva nového polského premiéra Cimoszewicze, kterého v Bonnu přijali k dlouhým rozhovorům kancléř Helmut Kohl, spolkový prezident Roman Herzog, předsedkyně Bundestagu Rita Sůssmuthová, ale také čelní zástupci hospodářských kruhů. O zemích střední a východní Evropy Cimoszewicz v Bonnu mimo jiné řekl: „Před dvěma, třemi léty jsme si konkurovali v otázce členství v EU a v NATO. Tehdy jsme ale neodhadli časovou perspektivu realisticky.“ Mezitím prý ukazují kontakty s Prahou a Budapeští, že se pozice změnily. Česká republika a Maďarsko „jsou ochotny k rozhovorům s Polskem o Evropské unii a Natu“. Jestliže Polsko, ČR a Maďarsko budou zohledněny v prvním kole, „pak je nutno rozhodnout otázku, co s ostatními“. Podle Cimoszewicze se k tomu nabízejí různá řešení: „Rozšířené NATO by mohlo intenzivně spolupracovat s ostatními zeměmi v Partnerství pro mír a podobných strukturách; rozšířená Evropská unie by mohla prostřednictvím Polska spolupracovat s jeho sousedy.“ Pásmo svobodného obchodu mezi Polskem, ČR a Maďarskem „by mohlo být rozšířeno o Litvu, Rumunsko a Bulharsko“. Polský premiér řekl, že jeho země chápe německé ohledy vůči Rusku: „Vidíme Rusko podobně.“ Zdůraznil však, že je důležité, aby Rusko do věcí rozšíření NATO nemělo co mluvit. Konzervativní deník „Frankfurter Allgemeine“, ve svých soudech vždy spíše zdrženlivý, uveřejnil zprávu o těchto jednáních ve svém čísle z 25. dubna pod neobvyklým záhlavím „Harmonie mezi Bonnem a Varšavou“. Tato harmonie je očividná. Vyvíjí se tu „zvláštní vztah“ (special relationship) nikoli už nepodobný poměru německo-fran- couzskému či německo-americkému. Jestliže soustavněji sledujeme tento vývoj, nemůžeme než pobaveně potřásat hlavou nad výlevy některých „odborných mluvčí“ v českých sdělovacích prostředcích, kteří náhle (s šestiletým zpožděním!) objevili nutnost užších česko-polských vztahů. O nedávno uveřejněných tezích některých pražských pivních stratégů, podle nichž prý Poláci a Češi musí vstoupit do NATO a EU, aby mohli v těchto strukturách „izolovat Německo“, není nutno ztrácet slov. V Polsku, stejně jako v USA a v západní Evropě, by pro takovou stupidně krátkozrakou, ba sebevražednou politiku hledali partnery mamě. Wuppertal 12. května 1996 I SPANIEN-IMMOBILIEN seit 1984 DENIA und Umgebung COSTA-BLANCA Info bei: Immobilien Willy Bär Postfach 282 CH - 8494 Bauma Tel./Fax: 052 / 386 32 33 Direktwahl Spanien: 0034 09 607 851 10 POLYGON 4/1996 [pageend12]Pyrrhovy volby a Sisyfova cesta? MILAN HULÍK Odvoleno - dokonáno jest! Na jak dlouho však? Ať již na čtyři roky nehojenom na půl, volby 1996 jsou mezníkem nejen pro další existenci českého státu, ale hlavně pro politiky. Nebo pro ty, kteří se jimi chtěli aspoň stát. Porevoluční politický amatérismus máme již za sebou. Strany piva a erotiky již nekan- didovaly, s politikou si zakoketovali zase někteří diletanti a pro některé malé - i když možná smysluplné - strany byly tyto volby poslední. Politika je uměním možného, jen někdy nemožného Tři a půl procenta, o které ODS zvítězila, jsou - zjednodušeně řečeno - těmi procenty, o které ještě převažuje obava voličů z návratu starých časů. ODS však nemá co oslavovat, nejméně deset procent jejích voličů ji volilo jako menší zlo před větším. Jedno je však jisté - ODS ztratila svoje výsostné postavení nejen na pravici, ale i v české politice. Ztratila také některé voliče, kteří ji dříve volili jako pravicovou alternativu k levicovým tendencím nebo střední cestě. Proč? Tou největší chybou, kterou ODS učinila, byl její volební slogan: „Dokázali jsme, že dokážeme“ spolu s konstatováním, že transformace skončila. Voliči totiž nemyslí na minulost, ale právě jen na přítomnost a budoucnost. Proto nemohla chvála minulosti zabrat, a to ani tehdy, kdyby byla plně na místě. Autor tohoto hesla zapomněl, že ten, kdo opravdu zachránil Anglii před Hitlerem, prohrál v roce 1945 volby a na jeho místo přišel muž, za kterým nebylo vítězství, ale jenom naděje na změnu. A politická změna je oním nevděčným závažím politické olovnice, kterou nevychylují jenom hlasy voličů, ale i pravolevý rytmus jejich srdce. Pyrrhovo vítězství, které ODS utrpěla, bude pro ni zkouškou politické dospělosti. Obstojí-li v ní, může v příštích volbách svého hlavního rivala slavně porazit. V tomto smyslu může být její poslední volební „vítězství“ pro ni užitečné. Pokud je dokáže využít. Bude to druhá životní maturita hlavně pro Václava Klause. Dokáže to, co Zeman? Namísto narcise zamilovaného do svých bonmotů, se z něj stal charismatický kazatel tepající zlořády občanské demokratické církve. Dokáže Václav Klaus najít slovo pokora ve svém slovníku? Ztráta voličů pro ODS není tak hrozná, horší je ztráta osobností a odborníků, kteří se mohli stát členy této strany nebo s ní aspoň spolupracovat. V některých oborech, viz zdravotnictví, justice, ekologie, bytová problematika je to jev, který přináší těžké následky i pro celou společnost. ODA - strana odsouzená k zániku, se podruhé jen tak tak dostala do parlamentu. Zopakuje si to drama ještě potřetí nebo ohlásí přestupy z obavy o bipolarizaci našeho politického světa? KDU-ČSL, strana, která byla a bude stejně tak věčná, jako katolická církev. Její důležitost bude o to větší, oč více spolu budou soupeřit ODS a ČSSD. Také čeští exhibicionisté zůstanou. Jejich „Árijský boj“ bude bojem protiněmeckým a jejich „Vlajka“ bude vlát naďšiky rasistů, nacionalistů a šovinistů. Volební výsledky Grebeníčkových komunistů a Sládkových fašistů jsou však přece jen alarmující - po dvou totalitách by si dvacet procent voličů rádo zopakovalo třetí. Odejdou i ti, kdo si to nejméně zaslouží. Hlasatelé morálky a vyšších hodnot, v případě DEU ještě i vyrovnání s minulostí, prvorepublikánských ideálů, masarykovského humanismu a baťovského dynamis- mu. V případě SD-LSNS je nutno politovat především Svobodné demokraty. Jejich comeback se nezdařil ani po spojení s kapitálově silnou stranou. Jak velká může být osobní popularita a přitom nic neznamenat pro stranu, ukázal stále zjevem sympatický a ministerského postu opět nedosáhnuvší Jiří Dienstbier. Hlasatelé věčných pravd a ka- ratelé našich špatností, zbytek bývalého „mravního Olympu“ - OH, rekrutující se z reformních komunistů a utopických humanistů, došel z jedné strany do stejného konce, kam z druhé strany přišla DEU (a před ní KAN). Sisyfovské úsilí KANu a DEU o vyrovnání se s minulostí, averze většiny národa k exilu, vrchnostenské manýry mnohých politiků a nakonec i současná patová povolební situace, mají jeden průsečík. Většinu voličů tvoří normalizační generace. Ti, které bychom mohli označit za „Les miserables“ padesátých a šedesátých let, svědci sta- linistického komunismu a jeho oběti, odcházejí z aktivního života a voličského potenciálu. Jejich životní zkušenosti jsou rozdílné od generace normalizační, která se již v reálném socialismu zabydlela. Vždyť se již nepopravovalo a za loyalitu se odměňovalo! A kdo se vyznal, tak kromě svobody mohl mít téměř všechno. O výsledku posledních voleb rozhodli, lak jako rozhodnou i o těch příštích, právě hlasy těchto normalizačních dětí komunismu. „Nic nového se nenaučili a ničím se nepoučili," řekl na adresu restaurované dynastie Bourbonů ve Francii Napoleon. O životnosti tohoto výroku se mohou paradoxně přesvědčit právě ti politici, kterým patří naše politické sympatie. Demokratická unie! Strana, kterou jsem spoluzakládal a pro kterou jsem vymyslel i název. Strana, která se již před dvěma lety vydala tam, odkud nebylo praktického návratu. „Hlas se mi chvěje a pero zadrhává,“ napsal 22. srpna 1968 komunistický spisovatel Jan Drda, když nabádal spoluobčany, aby ruským bratrům Aljošům a Voloďům, tentokráte již okupantům, nepodali ani doušek vody. Na rozdíl od něho jsem neprožil šok, tento článek jsem v hrubých rysech napsal již před volbami. Bylo totiž smutné pozorovat, jak vedení DEU zopakovalo všechny chyby KANu a některé ještě s invencí sobě vlastní přidalo. Dnes již mohu napsat to, čím bych ještě před volbami mohl DEU „ublížit“. Budiž mi proto v této pasáži prominuta „ich“- forma a výrok Mussetova Lorenzaccia „já dějiny nepopírám, ale já u toho nebyl“ - protože jsem u toho byl! Těm, kterým jsem (i mnoha čtenářům Polygonu) vysvětloval, že jsem se stáhnul z politické špičky DEU z důvodu pracovního vytížení, jsem neřekl celou pravdu. Odchod mi doporučil triumvirát DEU (Ing. Hromádková, Ing. Majzlík a J. Kudláček), pro které byl můj umírněný kurs a nečemo- bílý pohled na minulost politicky neúnosný. Bezprostředním důvodem byl můj názor na zveřejněné seznamy spolupracovníků StB, jak jsem jej i prezento.val na předvolebních shromážděních DEU před komunálními volbami v roce 1994. Shodně s těmi, kteří díky svému postavení do nich měli po převratu přístup, vím, že akt registrace se nemusel vždy rovnat aktu spolupráce. Jinak řečeno - ne každý, kdo pod nátlakem pode- psal, doopravdy spolupracoval. „Vina“ některých spočívá právě jen v podpisu, nikoli v udávání. Do této kategorie však nespadají případy těch, kteří také podepsali pod nátlakem a pak pod tímto nátlakem skutečně spolupracovali nebo ti, kteří ochotně informovali bez nátlaku, za peníze nebo z přesvědčení. Jen dvoubarevná černobílá stupnice pro pochopení minulosti nestačí, kdo nemá pochopení i pro jejich nejrůznější odstíny, nemůže pochopit, že statečný není ten, kdo strach nezná, ale ten, kdo jej dokáže překonat. Dejme slovo nedávno zemřelému herci POLYGON 4/1996 11 [pageend13]Miloši Kopeckému, který namluvil prore- žimním komentářem jeden propagandistický televizní pořad o zrádných emigrantech. Ve vzpomínkoyé knize „Co za to stálo“ (Se- verografie. Most 1996) Miloš Kopecký vysvětluje: „ ... co më k tomu vedlo? Vládnoucí kasta mě k tomu vedla. A nakonec to ode mne i vydupala. Já vím, le jsem měl vydrlet, mít tolik síly, abych to zásadně odmítl. Ale dostal jsem strach. Ten nejprimitivnější livočišný strach. Mám tolik odvahy, le přiznávám, le jsem v té chvíli byl zbabělec. Ale pak, kdyl se to stalo a co se stalo, nedá se odestát, měl jsem tak ošklivý pocit, le jsem okamlitě věděl, le s ním nemůlu lít. A hlavně nechci lít dál. Že se musím umýt, protole to byla zbabělost, čeho jsem se dopustil. To říkám upřímně, ale na druhé straně bych si jaksi vyprosil, aby mě někdo odsuzoval. To můle jen ten, kdo to sám prolil. A vydriel. Rozumíte mi? A nikdo jiný. “ Problematika seznamů spolupracovníků StB a nešťastné řešení této otázky je velká kapitola sama o sobě. Najdu-li jednou tu odvahu, o které mluví Mistr Kopecký, pak se pokusím napsat něco, co mnohé rozesmutní, jiné uspokojí, ale další popudí, protože třeba o mrtvých se má psát jen dobře. Jiná otázka je, zdali pravdivě? A napsat tuto pravdu v Polygonu je obzvláště těžké, má-li si Polygon - či spíše jeho předchůdce Reportér - ponechat čistý štít. Téma seznamů bylo proto i velkou zkouškou DEU, při citlivém a lidsky chápavém přístupu mohla získat ty ostruhy, které na polistopadové cestě z minulosti vroubené desetitisíci jmény právem i neprávem ukřižovaných agentů a „agentů“ poztráceli skoro všichni politici a politické strany, včetně pana prezidenta. Proslulý Descartesův výrok „Cogito ergo sum“ bych pro svoji osobu parafrázoval slovy „Myslím, tedy jsem antikomunista“. An- tikomunismus, přes všechny levicové a li- beralistické pejorativní označení, považuji za stejnou humanistickou hodnotu, jako je antifašismus. To mi však nebrání v tom, abych po osudu KANu a neúspěchu všech dosavadních pokusů o vyrovnání se s minulostí nepovažoval vyznávání radikálního an- tikomunismu jako politické doktríny politické strany v současných českých poměrech za sebevražedné. Jestliže tyto ideje mají aspoň částečně uspět, musí se jejich nositelka dostat do parlamentu. Nemůže se tam však dostat cestou vedoucí přes bažinu postznormalizovaných voličů, ve které již utonul nejen KAN, ale i Antikomunistická aliance, HOS a další demokraté, kteří se pokoušeli o nemožné - navázat na politický, právní a mravní odkaz první čsl. republiky. Ten, kdo nechápe, že národ, jemuž T. G. M. adresoval výrok o potřebě padesáti let, nutných k narovnání ohnuté páteře, jich nyní po dalších padesáti letech nedemokratického vývoje za dvou totalit potřebuje k témuž účelu nejméně jednou tolik, by se neměl pokoušet dostat do parlamentu na koni prezidenta Osvoboditele. Je to smutné, ale pochopitelné, totalitní desetiletí překódovaly nové generace. Vždyť již k bratrům Mašínům se nikdo nepřidal, i většina antikomunistické části národa nepřijala ozbrojený boj této mikromen- šiny proti komunismu. Není divu, vždyť iluze o socialismu přežívaly ještě v roce 1968, byť vylepšeném o lidskou tvář. „Nejen prosperita, ale i morálka a právo“ - toto heslo výstižně odráželo nespokojenost velké části společnosti s pragmatickou amoralitou vyznávanou zejména pravicovými stranmi pod vedením ODS. Rozpor mezi slovy a činy, konzervatismus bez konzervativního obsahu, pravicovost jako pláštík k obohacování, politici substitující podnikatele, pýcha moci, akceptace špinavých peněz, shovívavost k arivistickému a kořist- nickému získávání majetku, pohrdání vlastním programem a jeho voliči, patent na rozum, minulost bez poučení a arogance k protestům - to bylo to, co zapříčinilo vznik DEU. A to nemluvíme o tom, co vadilo jen některým, animosita vůči exilu, odmítání restitucí, vztah k církvi a jejímu majetku a odpor k vyrovnání se s minulostí. Tento „program“ měl obrovskou šanci, protože morální mutace a mravní devastace, jimiž většina národa prošla, sice oslabila jeho vnímavost vůči odkazu minulosti, nikoliv však k signálům z přítomnosti. Přímo sebevražedné však bylo vyznávání demokratického a právního státu prostřednictvím ideologického antikomunismu a rozdávání nálepek komunistů všem odpůrcům bez rozdílu. Konstatuje to i Emanuel Mandler ve svém článku „K čemu byla DEU?“ (ČTD č. 151), komunistou byl Dlouhý i Klaus a zakrátko se nadávalo všem, kdo nešli s DEU. Tato netaktická antikomunistická rétorika posléze ztratila svůj racionální obsah a stala se jen antikomunistickým rituálem. O to se bohužel nejvíce zasloužil ten, kdo do obrody společnosti investoval vlastní miliony, vydavatel ČD a ČTD a ideový zakladatel DEU Josef Kudláček. Výrazný titulek ČTD v předvečer voleb „Kdo nevolí DEU, volí komunisty“ tuto antikomunistickou hysterii korunoval a DEU psychologicky desauvo- val. Intelektuálně a politicky brilantní Alena Hromádková by byla ozdobou každé pravicové strany, kdyby byla její šedou eminencí. Pedagogická profese a vystupování ex cathedra však její postavení předsedkyně strany transformovalo do role učitelky zvláštní školy a jí vlastní mentorské způsoby vyvolaly rozkol ve straně. Nemožnost soukromého dialogu, natož vnitrostranické diskuse, přesvědčení, že „nemám pravdu, ale pravda má mě“ a kazatelský fanatismus kombinovaný s agentomanií by byly dobrou duchovní výzbrojí pro misionářské expedice za neznámými kmeny v pralesích Amazonky. Pro předsedování politické strany byly však zničující. Volání po větší míře morálky v politice i ve společnosti bylo pochopitelné, nepochopitelná však byla jen neúprosná výše tohoto kriteria. Vzdor hlásaným ideálům právního státu, tedy i presumpce neviny a práva na obhajobu, jsem byl pro vedení DEU nepřijatelný i já, protože jsem zastupoval nehodné klienty. Advokát-člen DEU by se měl především věnovat restitucím, napsal na adresu černé ovce DEU Dr. Hulíka ideolog DEU Ing. Šafránek. Bylo to obvinění stejně nepravdivé jako nesmyslné. Bylo jen důkazem toho, že ani DEU se nedokázala vyhnout tomu, co potkalo všechny dosavadní reformátory práva a morálky. Mimo DEU to výrazně dokumentoval např. švýcarský reformátor Jan Kalvín, který nechal upálit objevitele krevního oběhu, lékaře a vědce Miguela Serveta jen proto, že jeho názory odporovaly ideologii kalvinismu. Z DEU se tedy nestala normální, běžná politická strana, nýbrž radikální morálně kritické a antikomunistické sdružení, napsal ve výše citovaném článku E. Mandler. K tomu nutno dodat, že takovéto sdružení mohlo jen hlásat přitažlivý program, nikoliv jej však realizovat, neboť mu chyběly nejen instrumenty parlamentámí, ale i takové, které by jej do parlamentu dovedly. A z této cesty DEU svedla nejen učitelskou profesí deformovaná předsedkyně, emotivní a nenávistné články J. Kudláčka, mladický fanatismus Ing. Šafránka a nerealistické kombinace Ing. Majzlíka, který plánoval, s kým DEU půjde a nepůjde do koalice, protože bylo vyloučeno, aby se přece do parlamentu nedostala, ale především totální schopnost opakovat chyby předchůdců a vršit je na sebe v přehledném balení. Zabalené tak, aby jejich baliči a obdarovaní nepoznali, že reformovat lze jen reformovatelné. S výchovou nového socialistického člověka neuspěli komunisté, s převýchovou normalizovaných občanů v plnoprávné a politicky rozumné spoluobčany demokratického a právního státu KAN a DEU. Povolební analýzy představitelů DEU neukazují, že by prozřeli. Nedostatkem pravicových voličů vysvětlil neúspěch DEU Josef Kudláček. V takovém případě je nej lepší udělat to, co radil B. Brecht východoněmecké komunistické vládě po povstání v Berlíně roku 1953. Takové voliče rozpustit a vybrat si nové. Pak nepochybně DEU uspěje. Nepodaří-li se to, nezbývá jít za voliči jinou cestou nebo aspoň schůdnějším terénem. Jinak zůstane u cesty Sisyfovy. „Poučení z krizového vývoje“ není však schopen ani král české politiky Václav Pyrrhos. V článku „O nesamozřejmosti transformace“ (LN 13.6.) napsal o výsledku voleb: „Zdá se mi, le jsme neuměli oddělit přirozený a proto věčný rozdíl mezi lidskou 12 POLYGON 4/1996 [pageend14]nespokojeností se světem kolem nás od politicky orientované nespokojenosti. Je to chybou stran vládní koalice? Mohly něco udělat jinak? ... Nepřesvědčili jsme elitu novinářů, spisovatelů, vědců, pedagogů, lékařů, právníků, aby s námi interpretovali transformační proces jako unikátní neopakovatelný jev... Ukázalo se, že si s nemalou skupinou voličů nerozumíme ohledně samotného obsahu a smyslu celého polistopadového období..." Politik, který nepochopil, že největší politický protivník výrazně uspěl ne tak díky svému sociálnímu programu, jak by k sociální demokracii patřilo, ale proto, že se postavil proti arogantní moci a straně moc zneužívající (ať již upřímně či neupřímně). se stává i při vlastním ekonomickém a transformačním charismatu risikovým faktorem pro vlastní stranu. A to takovým, že v současné politické konstelaci v ČR a nadcházejících mimořádných volbách již příští vítězství jeho strany nemusí být ani vítězstvím Pyrrhovým! A ti zahraniční komentátoři a domácí pozorovatelé, kteří jsou spokojeni s tím, že máme konečně standardní demokracii, vítěznou pravici a silnou levicovou opozici, by neměli tak jásat. Měli by pravdu tehdy, kdyby naše sociální demokracie byla opravdovou sociální demokracií a nikoliv stranou, v níž hrají prim reformní komunisté, kteří si v disentu opatřili punc demokratů a kdyby ODS byla konzervativní stranou vyznávající konzervatismus s tím, co k obsahu tohoto slova patří. Pak by se nestalo, aby DEU „připravila“ ODS o tři procenta, o které mohla ODS udržet svůj pravicový kurs a v případě vítězství ČSSD by to nevadilo, protože by stejně zůstal demokratickým. Naše „Pyrrhovy volby“ však nasvědčují, že vzdor známému latinskému úsloví „tertium non datur“ třetí možnost přece jen existuje. Vždyť komunisté a fašisté získali skoro dvacet procent hlasů. A na závěr: Pane premiére, nelitujete, že nesměl volit exil? Praha, červen 1996 ■ Volby nebyly pravolevé • Tristní bývaly osudy filosofů. Tu jeden vypil bolehlav, druhý neuhnul před oštěpem římského žoldáka, jiný se tísnil v sudu. Tito muži ale nikdy nesestoupili ze stupínku své výlučnosti, neboť jim tak přikazovala královská disciplina věd. Nechá-li se dnešní český filosof fascinovat pomíjivou osobou politika, měl by aspoň slyšet uštěpačný smích kolegů ze záhrobí. Stalo se těsně po volbách 2. června, kdy se v pořadu „Sedm dní“ televize NOVA zalykal Václav Bělehradský „velikostí“ Václava Klause. • Demokratická unie, strana se slušným konzervativním programem, dostala jen 2,8% hlasů, neobdrží tedy od státu ani haléř a tím pravděpodobně zanikne. Sluší se poznamenat, že si to zavinila sama. Média - kromě Českého týdeníku - na ni sice praktikovala informační blokádu, když se ale její předsedkyně Alena Hromádková už v televizi objevila, chovala se přímo sebevražedně. Jako by nevěděla, že přízeň voličů při každých volbách klíčí kdesi pod prahem rozumu. Pravda se na voliče nechrlí s kalvín- ským zápalem. Podává se jim na podnose vtipu a promyšleně buzených sympatií. S tím se nedá nic dělat. DEU nebude v parlamentu proto, že si neuměla najít lídra. Jejím členům, kteří vystupovali v televizním spotu, pak připomínám, že nazývat demokracii demogracií je nejlepší cestou, jak znechutit i ty, kterým by jinak nevadila ani permanentně rozhořčená Hromádková. • K úspěchu sociální demokracie sluší poznamenat, že ho dosáhla navzdory absolutní nepřízni českého tisku. Hlavní deníky (Lidové noviny, MF Dnes a Zemské noviny) si několik měsíců před volbami nasadily masku stranického tisku ODS (a ta si tak zbytečně financovala svůj prodělečný Telegraf) a Právo nepokrytě protěžovalo Levý blok. Stehlíkova Práce začala za Zemana kopat až na poslední chvíli. Ale možná právě tím česká periodika Zemanovi pomohla. Možná podcenila voličův smysl pro fair play. • Zjímavým mediálním projektem byla televizní uzávěrka Lidových novin v pondělí 3. června, vysílaná na ČTI. Autoři úterních článků tu v jímavém souladu hodnotili výsledky voleb. Z celkové nudy vyjímám dvě vystoupení. Jednak bývalého šéfredaktora Jiřího Rumia, který zjevně psychicky neunesl skutečnost, že jeho syn možná nebude dle Zemanovy vůle ministrem. A potom bývalého guru české ekologie Bedřicha Mol- dana. Ten litoval, že Klausova vláda nedovedla prodat skutečnost, že životní prostředí se za jejího působení radikálně zlepšilo. Což je lež jako věž. K určitému zlepšení stavu životního prostředí došlo proto, že byla po listopadu radikálně omezena průmyslová a zemědělská produkce a taky díky legislativním změnám, iniciovaným ministry Va- vrouškem, Dejmalem a taky Moldanem, nikoli třeba Bendou. Moldanova nostalgie po ministerském křesle dostává někdy komické rozměry. • Díky zpozdilosti některých novinářů se to v médiích hemží archaickými termíny pravice a levice. O tom ale dnešní politika není. Ať už tu bude držet smyčec ODS, nebo sociální demokraté, systémově se v Čechách nemůže nic změnit. Nejsme ostrovem v Pacifiku a budeme proto takoví, jako je svět kolem nás. Politický spor Zemana s Klausem není ani o takové samozřejmosti, jakou je sociální politika. Je o míře úlohy státu. Volič vybíral ze dvou možností. Bud’ nekontrolovanou expanzi trhu, rozuměj nadnárodních finančních seskupení, nebo trh částečně kontrolovaný státem s demokratickou vládou. Rozdíl je v tom, že zatímco na stát má občan vazbu' prostřednictvím voleb a samosprávné demokracie, takový General Motors nebo ČEZ jsou síly anonymní, občanem neuchopitelné, řídící se nikoli demokratickou politikou, nýbrž výhradně ziskem za každou cenu. Liberální Klausovo směřování už přineslo některé trpké plody ve zdravotnictví, školství a životním prostředí. Státní paternalismus jistě není ideálním systémem, ale zdivočelý trh zase povede k tomu, že na kraj propasti zahraný občan se obrátí o pomoc nikoli ke zdiskreditovaným demokratickým institucím, ale opět k nějakému tomu nositeli totálních řešení. Volba byla velice obtížná, ale určitě ne levopravá. • Stalo se, že ve vzrušených politických půtkách prožívá jedna přední politička údobí, které je v životě ženy nejkrásnější. Její stav a ona sama se přesto stávají terčem ob- hroublých a nesmírně pitomých vtipů českých novinářů. Na jedné straně obdivuji její výdrž, na straně druhé se mamě pídím, kam se v této malé zemi poděli všichni kavalíři. Vím určitě, že v redakcích se neschovávají. • A tak se stalo, že předseda ODS bude muset hledat, co má s předsedou ČSSD společného, protože jinak nepovládne. Při té příležitosti si vzpomínám na „Sedmičku“ na NOVĚ před několika týdny. V jejím začátku nabídl Zeman Klausovi přesně tohle, aby byl v zápětí arogantně odmrštěn. Nejsa příznivcem ani jedné z těchto stran, přesto tleskám spravedlnosti času. Otec české ekonomické transformace prokázal takovou míru politické neprozíravosti, že bych na jeho budoucí premiérské křeslo nevsadil ani dvacku. • Miloš Zeman podlehl vítězné euforii a začal po volbách mluvit víc než je třeba. Požádat Josefa Luxe o sestavení vlády není v dnešní patové situaci zase tak marný nápad. Jen si myslím, že ho bylo třeba sdělit prezidentovi republiky mezi čtyřma očima, nikoli ho předhodit žurnalistům. Některé věci prostě mají svůj řád a to, co hlava státu prohlásí, má vypadat, že je věcí hlavy státu, nikoli veřejně přetřásaných prognóz. • Budoucí kormidelníci českého státu by měli vzpomenout, na jaký špek utáhl Miroslav Sládek osm procent voličů. Šlo především o tzv. řešení cikánské otázky. Pokud problémy tohoto etnika budou politici podceňovat i nadále, mohou se v příštích volbách dočkat nepříjemných překvapení. Nesmyslným „republikánským“ žvástům o odsunu do rezervací lze vzdorovat jen rozumným a hlavně účinným programem. Co takhle co nejrychleji na několika vysokých školách otevřít katedry pro výchovu cikánských učitelů? PAVEL VERNER POLYGON 4/1996 13 [pageend15]Povolební... ...úvaha Volby proběhly v České republice časově poněkud rozpolceně - totiž posledního května a prvního června. Mělo to již zatíženě předznamenat jejich výsledek? Nejdůležitější je na nich to, že to byly volby svobodné a demokratické. Náš stát vzniká v roce 1918 a první parlament je volen ještě v době, kdy jsme byli součástí Rakousko-Uherska, tedy v posledních volbách ve starém mocnářství před první světovou válkou. Obdivuhodný příklad demokracie a dokonce bychom mohli mluvit o určité formě „kontinuity“. Až do konce existence prvního Československa, tedy naposled v roce 1935, probíhaly u nás svobodné volby. Ve čtyřech volebních obdobích se prosadilo do parlamentu celkem 24 politických stran. Z toho bylo 12 stran českých a slovenských, 7 stran s německými, 2 strany s německo- maďarskými voliči, jedna čistě maďarská strana a jedna spojená polsko-židovská strana, která v roce 1929 získala 1,4% hlasů a 4 mandáty. Nacistická okupace zničila a poprvé rozdvojila stát. Mnichov láme naši národní hrdost, opuštění mohutného ochranného pásu přihlížíme bez jediného výstřelu. Za okupace je pasivní odpor jen u příslušníků inteligence a u zemědělců, kteří přes nesmírně přísné sankce odmítají odevzdávání svých výrobků - i když někteří při tom bohatnou z kefasení. Hrdinný odpor několika odbojových center měl na našem území poměrně malou odezvu a naprosto je nejmarkantnější u horníků a v českých zbrojovkách. Těžba uhlí zvláště na Kladensku nesmírně stoupá a naprosto neporušený zbrojní průmysl zásobuje zbraněmi a střelivem německý wehrmacht v boji proti našim pozdějším osvoboditelům. Třetí fáze Československa v roce 1945 počítá s navázáním, kontinuitou, s dobou první republiky. Je to zdůrazněno při návratu dr. Beneše ve funkci prezidenta republiky - přesto, že z tohoto úřadu po mnichovských událostech odstoupil. Dochází však skutečně k této kontinuitě demokratického státu? Naprosto ne. Svobodně zvolený parlament z roku 1935 nebyl nikdy svolán (srovnejme to s rokem 1918!), místo toho je nedemokraticky najmenován parlament sestávající ze čtyř politických stran takzvané „Národní fronty“. Ne demokratickým parlamentním postupem, ale nadekreto váním je zrušena nejsilnější státotvorná strana z doby první republiky, agrární strana, stejně bezdůvodně se ruší středo- stavovská živnostenská strana, je rozmeteno půl milionu voličů „Národního sjednocení“, rovnováha politických sil je zlomena a posunuta čistě doleva. O kontinuitě demokracie se za této situace nedá vůbec mluvit. Začíná předehra k „Vítěznému únoru“, aktéry jsou všichni tehdejší političtí lídři. Od nástupu komunistické diktatury v roce 1948 o nějaké „svobodě“ a „volbách“ vůbec nemůžeme mluvit. Ti, kteří kolaborovali s nacismem, přešli do rudého tábora a jeden milion sedm set tisíc členů KSČ je smutnou národní vizitkou. Mnichovské po- raženectví má pokračování ve skoro „dobrovolném“ poraženectví u Stalina v Moskvě. Stejně se chováme v „únorových událostech“ a smutné nezasahování ani do vlastních záležitostí pokračuje při příchodu „bratrských armád“. Geniální vynalézavost si zachováváme jen v tom, že vždy je naší slabostí a naším poraženectvím vinen někdo jiný! Celosvětově se hroutí komunismus a to se zobrazí i u nás v listopadu 1989. Začínáme svobodně dýchat a komunistické nadvlády se zbavujeme trochu divně, když prezident Václav Havel jmenuje ministerským předsedou člena komunistického vedení Mariana Čalfu a ministrem národní obrany v Moskvě vyškoleného komunistu generála Vacka. Tentýž Vacek kandidoval i v těchto posledních volbách za komunistickou stranu s cílem nastolit v České republice diktaturu proletariátu. Zopakovali jsme si historické skutečnosti související s volbami. Od roku 1935 volíme tedy vlastně poprvé opět naprosto svobodně. V parlamentě zasedne 200 poslanců. Osmnáct křesel připadne Sládkovým šovinistickým nacionalistům a dvaadvacet komunistů bude beztrestně reprezentovat ideologii, která byla prohlášena za zločinnou. Pro tuto stranu je typické, že je vedena soudruhem Grebeníčkem, synem estébáka, který je dáván do souvislosti s mučením politických vězňů v Uherském Hradišti. Kupodivu - gestapáci, esesmani a vedoucí nacisté stáli v Německu před denacifikačním soudem a byli tvrdě a spravedlivě souzeni; jejich obdoba u nás, estébáci, milicionáři a vedoucí partajmani zůstávají naprosto nedotčeni. Nebije to do očí? Asi ne, my máme patent na to být vždy lepší. Může existovat právní řád tam, kde zločinci zůstávají nepotrestáni? Ale to bylo jen extempore. V parlamentě nám zůstanou čtyři demokratické „akceschopné“ politické strany. Se ziskem necelých 30% a 68 mandátů vede velmi pošramocené ODS, její koaliční partneři - KDU-ČSL a ODA - budou zastoupeni 18 a 13 poslanci. 99 mandátů však není ani polovina z celkového počtu dvou set. Druhá nej silnější strana - sociální demokraté - zaznamenává takové vítězství, jaké u nás ještě nedosáhl nikdy nikdo: zečtyřnásobení počtu hlasů. Co však s 61 mandáty, když ideologicky nejbližší komunisté nepřicházejí pro spolupráci v úvahu. Námluvy s lidovci a s vedením Aliance nepřinesly žádný výsledek. Velmi pravděpodobná vláda ve složení ze sociálních demokratů s těmi dvěma menšími partnery by dala dohromady jen 92 poslanců a tedy ještě o sedm méně, než bude mít staronová vládní koalice. Pro stabilitu země by byla nejlepším řešením velká koalice z ODS a ČSSD, ale postavit zájem republiky nad vlastní bohorovnost neumí ani Klaus, ani Zeman. Oba pánové hned po volbách odmítli vzájemnou spolupráci. Skoda, nutná politická stabilita je v mlhách, za těchto poměrů se bude těžko vládnout. Pro jakékoli důležitější rozhodnutí bude zapotřebí získat někoho z opozice. Menšinová vláda má vždy mnoho problémů. Nakonec arogantnímu Václavu Klausovi nezbude nic jiného, než hledat kompromisy a pro to zatím žádnou schopnost neukázal. Bude ještě dělat z ministrů koaličních stran neschopné žáčky, když jim bude vracet k přepracování jejich rezortní zprávy? Těžké povolební období bude vychovávat k velké toleranci a k nutnosti pochopení a akceptování i jiných názorů. Hlavou se zeď neprorazí. Škoda těch hlasů, které byly odevzdány pro strany, které nepřeskočily pětiprocentní hranici. Myslím však, že jich bylo jak na pravici, tak na levici přibližně stejně, takže nynější patovou situaci by nijak podstatně neovlivnily. Lídrům těchto stran chyběl smysl pro realitu. Co říci závěrem? Nikdy nebylo tak zle, aby nemohlo být ještě hůře? Nejsmutnější na těchto volbách je, že dvacet procent voličů se rozhodlo pro nedemokratické strany, to je každý pátý občan. Neubulach 4.6.1996 OTAKAR ZOUFALÝ ...delirium Kyselé nazelenalé tváře včerejších bohů a polobohů v mladičké České republice pozvolna dostávají barvu tradiční škodolibosti. Zdá se, že začnou zelenat ti, které hlasy voličů zvedly do vládnoucích výšin. Především sociální demokraté, jimž tak vydatně strašil ministr vnitra Ruml i šéf nad bohy Václav Klaus. Věčně desinformované- mu občanstvu ještě nedošlo, že není moc důvodů k radosti. Hodně horké kaše bylo navařeno do příštího dějství. Mnoho bylo uděláno pro to, aby nebylo uděláno nic. Především se lakovalo na růžovo a vnitřní i zahraniční neúspěchy se přetíraly jásavou barvou úspěchu. Sebechvála vládnoucí elity postupně zamlžovala realitu i schopnost střízlivé úvahy Klausovy „rodné koalice“. Procházeli těžkým reformním údobím a za14 POLYGON 4/1996 [pageend16]jisté vykonali mnohé k prospěchu země. Ale právě to vykonané bylo přehnaně zveličované, stoupalo do hlavy a tlačilo nejednoho politika až k výšinám kultu osobnosti. A než se nadáli, stáli na pozici neomylných. Byli si tak jisti, že nikdo j iný než oni mohou držet žezlo. Radili všem. Poučovali Evropu i svět, jak se má dělat demokracie. Že občánku prosťáčkovi stačí ukázat prstem (jako za starých časů), kdo zasluhuje pochvalu a kdo zatracení. Sociální demokracie ležela v žaludku premiérovi a tak s ní poslušně strašila celá armáda přicmrdů. Ke kamenování „socanů“ byly všechny šutry dobré. Sociální demokracii se dal patřičný rudý nátěr a v televizních gumácích se Zemanovi přikreslil komunistický emblém. Zdálo se, že o nebeském vítězství rychlo- kvašených Klausových superdemokratů nemůže být pochyb. Na pomoc přispěchali i bývalí vězni komunismu s inzerátem přes celé stránky, hlásajícím, že „Nejhorší je dělat stejnou chybu dvakrát!“ Fotografie Gottwalda s poválečným předsedou sociální demokracie Zdeňkem Fierlingerem byla výmluvně doplněna Grebeníčkem a Zemanem. Vanul z toho inzertu nejen půl století starý zápach dávno zašlých časů, ale především myšlenkový chaoz a naprosté neporozumění realitě dnešního světa a Evropy. Předseda České strany sociálně demokratické Miloš Zeman prohlásil, že tento inzerát je hlubokou urážkou nejen těch sociálních demokratů, kteří byli dlouhá léta vězněni v komunistických věznicích, ale i těch, kteří za hranicemi dále pokračovali v tradici sociální demokracie. „Považuji to za hysterii Občanské demokratické strany, která tyto akce financuje. Domnívám se, že ztratila poslední část politického vkusu,“ prohlásil Zeman. Inu, kde vzít politický vkus po půl století rudého fašismu? Kde vzít pro demokracii demokratické myšlení? Vždyť mnoho lidí nadále žije u Benešových dekretů ve zbabělém ovzduší strachu i nadějných kariér roku 1945 i února 1948! Po roce 1945 jsme měli huráantifašistů a huráprokomu- nistů jako kobylek, takže to dnešní nedozírné moře huráantikomunistů je vlastně tradice. Naše specialita. Po bitvě je v Čechách každý generálem, každý hrdinou a každý zuřivým antikomunistou. Kde byli před listopadem 1989 se raději neptejme. Jen by se slušelo u připomínky zrádce Fierlingera, pomáhajícího Gottwaldovi vrazit nůž do zad nejen sociální demokracii, ale hlavně republice, připomenout odpadlíky a zrádce z jiných stran tzv. Národní fronty. Mezi politické kretény, ochotné vzdát se vlastního stranického programu kromě zmíněného Fierlingera, Erba- na, Cipro, Jankovcové a Jiřího Hájka v sociální demokracii byla u národních socialistů podařená prokomunistická dvojice manželů Slechtových a dr. Neumann, mezi lidovci poslanci Petr-odborář a Plojhar. Ve výčtu odpadlíků a převlékačů kabátů se dá pokračovat do nekonečna. Celé houfy intelektuálů se řadily pod rudými prapory slibujícími kariéru. Používat Fierlingera jako klacku na „socany“ je po půlce století více než špatným argumentem. Zamlčovat ty pochodující rozjásané miliony fierlingerovců, které od jásotu neodradily ani první popravy Čechoslováků, které neodradily od potlesku pro KSČ ani první koncentrační tábory, je stavěním nových kulis polopravd a falešného sebepozlacování. Dnes Česká strana sociálně demokratická patří k demokracii tak, jako publicista do nepartajní pozice. Historie se nedá oblafnout. Ona ví, jací jsme byli. Ona ví, jak velký počet občanů se pokusil vzdorovat komunistickému puči a jak mizivě málo se jich postavilo proti likvidaci Československa! Ona, Historie, ví, jak jsme netolerantní k jiným názorům. Zná naši mstivost, závist i namyšlenost. Historie nikdy nedělá tlustou čáru za minulostí. V české politice se ještě nenaučili prohrávat. Kdyby nebylo v předvolební horečce přehnaně silných výrazů k protivníkům, nemusela by se dnes ODS obávat „ztráty tváře“. Všechny volby v demokratických zemích vždy přinášejí změny a jsou menším nebo větším „větráním“. Vládnoucí elita nemá v demokracii čas prorůst v rodinné klany. Střídání stráží je samozřejmostí a zisk opo- zičníků patří do demokratické hry. „Každý chvilku tahá pilku", ale délku té chvilky určují jedině voliči. Po prvních volbách v mladé republice propukla v postkomunistické Praze panika. „Rodná koalice“, která komunismem tak strašila, sama dostala třesavku. Volby sice vyhrála, ale v parlamentu už nebude mít většinu. Strana, o které se „rodná koalice“ vyjadřovala jako o nestátotvomé a málem prokomunisticky orientované levici, je druhou nejsilnější stranou v republice. Povolební cirkus se roztočil na plné obrátky a o politické, tučně placené posty nastaly kruté řeže. Mluví se o velké a malé koalici pod staronovým „učitelem národů“ Václavem Klausem, o Zemanovi na místě Uhde- ho. Mumrajem se přehnal i Havlův přítel, politická mrtvola z Jakešovy vlády, Čalfa, a na post premiéra byl navržen i nynější nevydařený ministr zahraničí Zieleniec. Největší šanci ve zdejším Kocourkově má samozřejmě neomylný a vše dirigující Klaus. Na dotaz, zda souhlasí s tím, aby Václav Klaus byl nadále premiérem, Zeman řekl: „Domnívám se, že by to nebylo šťastné pro tuto zemi." Zde je třeba říci nahlas, že nemusí být šťastné ani jiné řešení. Protiněmecký balvan, který na údajné cestě k Evropě kutálel Klaus se Zielenie- cem, bude nyní „nestátotvomě“ kutálet Zeman. Vlastně se k těm dvěma jen přidá. Cesta do Evropy bude přes veškeré krasořečně- ní ještě „zarubanější" než dosud. Nedělejme si iluze. Do Evropské unie stejně jako do NATO se jde přes demokratické Německo. Držet se při naší touze stát se Evropany suchopárného a ješitného úředníka prezidenta Beneše, jemuž se o dnešní Evropě nemohlo ani zdát, je hluboce nezodpovědné a naprosto nesvědčí o politické prozíravosti. S anti- němectvím z roku 1945 se v Evropě roku 1996 daleko nedojde. Jestliže pražská diplomacie trvá na neústupnosti v otázce „omluvy“ (za „odsun“ tří milionů lidí spojený s jejich masakrováním a vražděním), zatlačuje sama sebe do slepé uličky. Neponechává si otevřená žádná diplomatická zadní vrátka. Omluva je slušnost a patří ke křesťanské kultuře. Zdůvodňovat a obhajovat násilí a zločiny české strany poukazováním na zločiny páchané na nás nacisty, je neúnosné a zavání komunistickou demagogií. Pro pochopení minulosti německého národa bude nutné si uvědomit, že také my jako národ jsme sloužili diktatuře, která ohrožovala svět a posílala naše vlastní lidi na šibenice, volali jsme „provaz pro Horákovou!“, budovali jsme ji (tu diktaturu), prodlužovali její životnost a společně s ní jsme byli poraženi. Jestliže tolik Čechů dnes obhajuje svou loyalitu k rudému fašismu slovy „my museli“ a „nedalo se nic dělat“, proč tuto obhajobu upírat i po půl století Němcům nebo Sudeťákům. Vždyť ani většina z nich nebyli žádní hrdinové, měli strach z nacistického StB (gestapa) a tudíž „museli“. Proč takový nebo podobný výklad čes- ko-německé minulosti nepodá vládnoucí elita veřejnosti? Snad proto, že patří mezi ty bývalé totalitě-sloužící? Potom ale nepatří do dnešní politiky! Naše minulost je známa. Byla to minulost sluhů. Čest budiž vzdána všem, kteří se ne- shrbili, sloužili dál ideálům pravdy, demokracie a svobody. Ať už nové vládnoucí uskupení bude jakékoliv, blízká budoucnost ukáže, jak se vedle vnitropolitických problémů vypořádá s naším protiněmectvím, které nás stále zřetelněji dostává do podoby ojedinělého českého protiněmeckého „kůlu v plotě“ sjednocené 350milionové Evropy. JÁRA MECŮ POLYGON 4/1996 15 [pageend17]Notre Dame de l'Atlas JOSEF KOLÁČEK Čtyřicet tisíc zvonů katedrál, chrámů, kostelíků a kapliček po celé Francii "vyzvánělo hrany” v neděli 26. května mezi desátou a jedenáctou dopoledne. Jejich dunivý chór doprovázel den národního smutku. To se nestalo od smrti Charlese de Gaulla. V úterý 28. května další nevídané svědectví - na náměstí Trocadéro v Paříži s desetitisícovým zástupem Alain Juppé, předseda vlády, Lionel Jospin, vůdce socialistické opozice, hlavni rabín Francie Josef Sitruk, velký imám pařížské mešity Dalil Boubaker, pařížský arcibiskup Jean-Marie Lustiger a pestrá paleta osobností z různých filosofických a náboženských skupin, ale i ateistů a zednářů. Slova umlkají. Na takové barbarství nestačí. Mluví symboly. Bílé karafiáty v rukou všech, známých osobností politického i kulturního života i prostých občanů. Jsou kladený k pomníku násilí. Jen bílý květ, ruka jej doprovází až k zemi, úklon, ticho... tu a tam kradmá slza. Kardinál Lustiger zapálil 27. dubna, měsíc po únosu sedmi cisterciáků přísné observance (trapistů), sedm svící před hlavním oltářem v katedrále Notre Dame v Paříži. Všichni věděli, že teroristé z islámské organizace GIS neznají slitování. Byl to živý symbol naděje, že navzdory všemu budou osvobozeni. Když pak ve čtvrtek 23. května marocká rozhlasová stanice “Mediterranée international 1” vysílala komuniké teroristů GIA, podepsané najhledanějším mužem v Alžírsku, krvelačným velitelem Džamelem Zitounim a dál už docházela jen potvrzení úděsné skutečnosti, že všech sedm bratří trapistů bylo zavražděno barbarským podříznutím hrdla - kardinál Lustiger “v tom kalném ránu " - nad celou Francií pršelo - symbolicky zhášel jednu svíci po druhé a do ticha katedrály a do srdcí přítomných se vrývala jména těchto svědků krve: bratr Luc Dochier, který vstoupil do kláštera Notre Dame de l'Atlas v roce 1946, P. Christian de Chergé, převor, P. Christophe Lebreton, bratr Michel Fleury, P. Bruno Lemarchand, představený kláštera ve Fésu v Maroku, který byl v den přepadení kláštera v Tibhirine teroristy GIA “jen nehodou”, na návštěvě, P. Célestin Ringeárd a nejmladší z bratří trapistů Paul Favre Miville. Redaktor pařížského deníku La Croix Dominique Chivot se snažil rozluštit aspoň některé informace ze zákulisí této absurdní tragédie. V rozhovoru s Markem Impaglizzo, členem římské “Komunity Sant Egidio”. (Je to už světově proslulé společenství angažovaných křesťanů, kteří dokázali to, co se leckdy nepodařilo ani nejmocnější diplomacii - např. rozhovory eritrejských partyzánů s etiopskými vládními představiteli, které umožnily ukončení třicetiletých zhoubných bojů, podobně i hovory mozambického Fremlino a Renarmo a v poslední době i snahy o smíření “nesmiřitelných” v Alžírsku.) Impaglizzo mohl sdělit několik faktů. "Každý rok skupina mladých od Sant Egidio (česky: Svatého Jiljí, podle chrámu v římském Travestere) zajížděla do Alžírska na pozvání mons. Tessiera, alžírského arcibiskupa. Od roku 1986 pravidelně navštěvovali klášter trapistů v Tibhirine. Tamní komunita se rozhodla, že nám bude pomáhat v mezináboženském dialogu a v přípravě světového dne modliteb. Během těch dní se trapisté modlili a pozvali k modlitbám i moslimy. Převor P. Christian de Chergé se osobně zúčastnil dne modliteb v Bruselu v roce 1992. Měli jsme a máme styky se všemi alžírskými politickými stranami, s představiteli FIS v Alžírsku i v zahraničí, ale také se starým šejkem z Médéy Hocine Esslemanim. Ten napsal asi před dvaceti dny dopis únoscům a opíraje se o zásadu Koránu žádal od nich gesto dobré vůle, aby osvobodili nejstaršího mnicha, lékaře bratra Lukáše. Avšak únosci tento list odmítli. Až do dvou dnů před zavražděním unesených jsme měli potvrzeno, že jsou naživu. Víme také, že trapisté ošetřovali a léčili zraněné teroristy. Proč je tak náhle zavraždili, zůstává nám záhadou.” Teprve v pozdních hodinách 30. května oznámilo francouzské ministerstvo zahraničí, že “byla nalezena těla sedmi zavražděných trapistů nedaleko Médéy, asi sto kilometrů jižně od Alžíru. Místo nálezu nebylo příliš vzdáleno od trapistického kláštera Notre Dame de l'Atlas v Tibhirine, odkud byli 27. března uneseni islámskými teroristy GIA. ” Katedrála Notre Dame v Paříži byla ve středu (29. 5.) zcela zaplněna. Kardinál Lustiger četl místo homilie mše svaté závěť převora Christiana de Chergé. Během četby se mu pohnutím několikrát zlomil hlas. Sedm svící před hlavním oltářem bylo opět zapáleno. V Lyonu, v bazilice sv. Jana Křtitele koncelebroval v tutéž hodinu mši svátou arcibiskup Jean Balland se dvěma trapistickými opaty z Tamié a z ďAiguebelle. Převorovu závěť četl jeden z tamních trapistů. Podobně v Remeši, v Nantes a v četných dalších katedrálách Francie. V katedrále v Tunisu měli přítomní křesťané i muslimové slzy v očích, když naslouchali arcibikupovi Fouard Twalovi, který četl úchvatná slova nyní zavražděného převora. “Když je už vidět sbohem”, napsal na obálku zalepeného dopisu P. Christian de Chergé a poslal ji před dvěma léty své rodině se vzkazem, aby ji otevřeli až po jeho smrti. 24. května jeho příbuzní obálku tedy otevřeli a usoudili, že obsah listu by mělo znát víc lidí. Při předávání listu redakci “La Croix” jen dodali: “Nechceme komentovat tento list. Zdá se nám, že svědčí dostatečně jasně o angažovanosti trapistů z Atlasu. Byl napsán mezi 1. prosincem 1993 a prvním lednem 1994. Mezi těmito daty byl totiž klášter po prvé navštíven teroristy GIA. ” Na jeho svědectví běžná měřítka nestačí. Doslova bere dech. Ale také zažíhá božský paprsek naděje. P. Christian píše: “Kdyby se mi jednoho dne přihodilo - a mohlo by to být dnes -, že bych se stal obětí terorismu, který, jak se zdá, chce postihnout všechny cizince v Alžírsku, chtěl bych, aby si moje komunita, moje církev, má rodina vzpomněly, že můj život byl darován Bohu a této zemi. Aby si uvědomily, že jediný Pán života při tomto brutálním odchodu nebude cizincem. Aby se modlily: jak to, že jsem byl hoden přinést takovou oběť? Aby dokázaly připojit tuto smrt k tolika násilným smrtím, ponechaným ve lhostejnosti a anonymitě. Můj život nemá větší cenu než život jiného člověka. Nemá ani menší ani větší cenu. Každopádně nemá dětskou nevinnost. Žil jsem dostatečně dlouho, abych uznal, že jsem spoluviníkem zla, které, jak se bohužel zdá, převládne ve světě, i tohoto zla, které slepě zasáhne mne. Až přijde tento okamžik, rád bych prožil záblesk jasného vědomí, které by mi dovolilo prosit Boha i své bratry v lidství o odpuštění, a abych z celého srdce odpustil tomu, kdo mě zabíjí. Nepřál bych si takovou smrt. Opravdu nevidím, jak bych se mohl 16 POLYGON 4/1996 [pageend18]radovat z toho, že tento lid, který miluji, bude bez rozlišování obviňován z mé smrti. Je to příliš drahé platit za to, co se možná bude nazývat ‘milost mučednictví’, co bude dluhem kteréhokoliv Alžířana, zvláště tvrdí-li, že jedná věrně podle toho, co si myslí, že je islám. Vím, jaké pohrdání může obklopit Alžířany, brané v celku. Znám také karikatury islámu, které povzbuzují islámismus jistého rázu. Je příliš snadné uklidňovat si svědomí tím, že se tento náboženský názor ztotožňuje s integrismem jeho extrémistů. Alžírsko a islám jsou pro mne rozdílné věci: je to tělo a duše. Prohlašoval jsem to dost často, myslím, že jsem viděl a slyšel, co jsem z něho dostal nacházeje tak často přímou vůdčí linii evangelia, kterému jsem se učil na klíně své matky, své nejraněší církve, právě v Alžírsku, a už tehdy v úctě k věřícím muslimům. Má smrt se bude zřejmě jevit tak, že dává za pravdu těm, kdo mě považovali za naivku a idealistu. "Řekni mi teď, co si o tom myslíš!" Ale právě ti musí vědět, že má nejpalčivější zvědavost bude konečně vyslyšena. Budu moci, dá-li Bůh, konteplovat s ním jeho islámské syny, jak je vidí On, všechny zalité světlem Kristovy slávy, plody jeho utrpení, naplněné Duchem svátým, jehož skrytou radostí bude vždy vytvářet společenství (communio), obnovovat podobnost tím, že si hraje s odlišnostmi. Za tento ztracený život, zcela můj a zcela jejich, děkuji Bohu, který, jak se zdá, jej chtěl bezvýhradně celý právě pro tuto radost, navzdory všemu a proti všem. Do tohoto DIKU, jímž je už řečeno všechno z mého života, chci jistě zahrnout i Vás, dávní i současní přátelé, i Vás, místní přátelé, vedle své matky i svého otce, svých bratří i sester, i stonásobek, jak bylo přislíbeno! A také Tobě, příteli poslední chvíle, který nebudeš vědět, co činíš. Ano, i pro Tebe chci tento DÍK a toto SBOHEM- tváří v tvář Tobě. A kéž je nám oběma, nám šťastným lotrům, dáno setkat se znovu v ráji, bude-li se tak líbit Bohu, našemu Otci. Amen! Inč Allah. ” Znamení časů... další znamení doby... mnohým se zdá stále víc barbarská, nemravná, zvrhlá. Christian de Chergé, převor z Notre Dame de l'Atlas to vyvrací. Mlčení vítězí nad slovy... dobro nad zlem. Řím, 1. června 1996 Čeští politikové očima ekologů PAVEL VERNER Politické sliby a příroda Sdružení nevládních ekologických organizací „Zelený kruh“ věnuje usilovnou pozornost vztahu českých politických stran k životnímu prostředí. V jejich publikaci Pověz mi, kdo je krásnější, najdete výroky politiků pronesené k životnímu prostředí za poslední čtyři roky. V jiné kapitole je rozebrána práce parlamentu, kolik „ekologických“ zákonů přijal a jak jednotlivé poslanecké kluby hlasovaly, a to i k důležitým pozměňovacím návrhům. Nejzajímavější kapitolou publikace je ale srovnání volebních programů právě ve vztahu k životnímu prostředí. Jak ze srovnání vyplynulo, žádná česká politická strana není jednoznačně proekolo- gická. Na základě výroků a volebního programu se tomuto obrazu sice přibližuje SD- LSNS, je ale ve hvězdách, jak by se jejich poslanci projevovali při projednávání kontroverzních zákonů v parlamentu. Stojí však za zmínku, že na rozdíl od ostatních programů není u SD-LSNS životní prostředí uzavřeno do jedné na ostatní části často navazující kapitoly, ale prolíná jako jeden ze stěžejních bodů celým programem. Na první pohled se očím ekologů může zdát zajímavý i volební program Levého bloku, založený na principu trvale udržitelného rozvoje. To nevládní organizace vítají, jenže analýzou práce „levých“ poslanců v parlamentu zjistíme, že LB často prosazoval pozměňovací návrhy vůči životnímu prostředí spíše nepříznivě. ODA vyšla v hodnocení práce v parlamentu dalo by se říci příznivě a také ekologická část jejího programu se jeví jako propracovaná, avšak zaráží, že např. zmínka o dani pro životní prostředí, která je součástí ekologického programu, chybí v kapitole věnované daním! Také nelze pominout, že ačkoli ODA nesla velký díl zodpovědnosti za řešení situace v energetice, ve volebním programu o tomto tématu mlčí. Není sama. Na základě rozhovorů s ekologickými mluvčími jednotlivých stran bylo zjištěno, že se v podstatě všechny strany shodují v tom, že je potřeba průběžně a postupně deregulovat ceny energií, protože je to naprosto nezbytná podmínka pro prosazení energetických úsporných opatření. Avšak ve volebním programu se o deregulaci cen energií zmiňuje pouze ODS, KDU-ČSL, ODA a SD-LSNS. Nabízí se tudíž otázka, jak moc budou toto z hlediska životního prostředí zásadní opatření prosazovat strany se silným sociálním programem (KSČM, LB, ŠSSD)? Při posuzování těchto stran z hlediska vztahu k životnímu prostředí nejlépe dopadá ČSSD. Její poslanci, na rozdíl od poslanců KSČM a LB, podporovali převážně takové změny, které byly ekologickými organizacemi vítány. Ve volebním programu ČSSD je kladen důraz na přibližování naší legislativy s legislativou Evropské unie a zároveň na posílení inspekce životního prostředí, která by měla zabránit možnému obcházení zákonů. To jsou opatření, která se sociálním programem ČSSD zásadně nekolidují. Největší politické strany (ODS) ekologické organizace vytýkají především postoje jejích poslanců při hlasování a práci ministerstva životního prostředí, které ODS spravuje. Na nedostatečné využívání pravomoci ministerstva však poukazují kromě opozičních stran i strany koaliční. Nelze pominout, že ministerstvo ztratilo během uplynulých čtyř let důležité kompetence (územní plánování, správu v lesích, nicotný je jeho vliv na ochranu horninového bohatství) a nebylo úspěšné při prosazování svých materiálů ve vládě. Vzpomeňme jen namátkou návrh státní ekologické politiky, který byl několikrát přepracováván až do své dle ekologických organizací bezzubé podoby. Volební program ODS se od ostatních odlišuje především uspokojením se současným přístupem k ochraně životního prostředí a jeho dle ODS zlepšujícím se stavem. Ačkoli se v programu předpokládá snadný přístup k informacím, ekologický mluvčí této strany ministr František Benda odmítl ekologickým organizacím upřesnit volební program s tím, že by jeho odpovědi mohly být negativně využity k polemice kolem volebního programu ODS. Je to škoda o to větší, že právě na hlavu ministra Františka Bendy a jeho ministerstva se v průběhu našeho šetření snášela slova kritiky z koaličních i opozičních stran a jím formulované názory by pro veřejnost mohly být velmi POLYGON 4/1996 17 [pageend19]cenné. Při kritice jeho ministerstva KDU- ČSL hovoří o důsledném neuplatňování a nevyužití pravomoci, nástrojů a poměrně rozsáhlých kompetencí. ODA zvažuje, zda a nakolik MŽP svých pravomocí využívá a vytýká ministerstvu, že si nedokázalo vymoci v některých oblastech „supervizi“ nad ostatními resorty, kterou má např. ministerstvo financí ve fiskální oblasti. Opoziční strany nejčastěji poukazují na nekoncepč- nost práce Bendova ministerstva a ztrátu některých kompetencí. Samostatnou kapitolou zůstává SPR- RSČ, se kterou se ekologickým organizacím (stejně jako s ODS) nepodařilo navázat jiný než písemný kontakt. Ačkoli v parlamentu poslanci nevystupovali výrazně nepřátelsky k životnímu prostředí, ekologické organizace poukazují na negativní postoj SPR-RSČ k občanské společnosti a i některé formulace z volebního programu jsou zarážející. Například je zde uveden požadavek na okamžité odvolání vedení podniku v případě, že ten se dopustí znečištění životního prostředí. Program „republikánů“ se jako jediný zabývá problematikou ochrany zvířat. Nejistota módních proklamací Téměř ze všech oblastí života státu se člověk může dočasně vyčlenit. Má-li ochranku, nemusí ho zajímat bezpečnost. Pokud je železného zdraví, míjejí ho problémy zdravotnictví. Žije-li uprostřed dokonalé infrastruktury pěšky dosažitelných služeb, nevzpomene problémů ministerstva dopravy. V dobách míru si nezatěžuje hlavu obranou státu. Zbavit se starostí se zahraniční politikou, průmyslem, obchodem a zemědělstvím je pak ještě neskonale snadnější. Je ale rezort, ze kterého se nikdo z nás nevylže ani na okamžik. Jejím životní prostředí. Do svého životního prostředí se neodvratně probouzíme každé ráno. Premiér vlády stejně jako bezdomovec na Wilsonově nádraží. Před vlivy, které ho (a tím i nás) ničí, nás ochranka neochrání a - bohužel - na naší planetě už před nimi není kam utéct. V MF Dnes z 11.5. tr. se ekonom Václav Rambousek radikálně pustil do ekologů v článku Ekologové touží převracet svět. Nositele environmentálních aktivit postavil šmahem do jedné řady se studentskými radikály let šedesátých, s pacifisty let sedmdesátých, s účastníky odborářských pochodů a dokonce i s těmi, kteří kdysi pomohli Hitlerovi k moci, prostě do řady útočníků na liberální demokratickou společnost. Je věcí autorovou, považuje-li ochranu životního prostředí za politikum. Je jeho právem nerozlišovat mezi ekology-vědci, kariéristy z různých zelených stran, znepokojenými intelektuály a radikální mládeží, oblečenou do ideologického kostýmu proto, že s ní nikdo z odpovědných nediskutuje. Je ale také povinností publicisty zamyslet se, zda ten přehledný svět nabídky, poptávky a ekonomického růstu není už dávno převrácený svou vlastní podstatou, bez přičinění všech těch spílaných „nepřátel otevřené společnosti“. Fakta totiž mluví jasně. Populace a průmysl stejně jako čerpání energetických a surovinových zdrojů rostou exponenciálně a nutně brzy narazí na neproniknutelnou hranici, kterou jsou fyzické možnosti naší už kapánek zubožené planety. Vědci tuto prognózu nevyslovují s nadšením. Jistě by raději bezstarostně prosperovali ve světě, moudře řízeném neměnnými ekonomickými zákony k věčné slávě a prospěchu člověka. Jako všechny ideologie, je však i neotřesitelná víra v neomezený ekonomický a fyzický růst smrtelná. Stav planety a ohrožení lidské populace by měli bohorovní ekonomové typu V. Rambouska vnímat jako umíráček svého optimismu. Ekologie se snaží najít způsob přežití pro další generace ve smyslu trvale udržitelného rozvoje. Jistě to není poslední, definitivní způsob, jak odvrátit globální hrozbu, stejně jako zastupitelská demokracie jistě není konečným, na věky neměnným systémem spravedlivého politického uspořádání. Svět se vyvíjí a spoléhat na neměnný charakter ekonomických zákonů povede ke stejnému šoku a vystřízlivění, jaké třeba provázelo revizi klasické a posléze relativistické fyziky. Pasovat všechny ekologické aktivisty na odpůrce otevřené, čili demokratické společnosti, je jednak nepravdivé, jednak krátkozraké. Je v tom nejistota módních proklamací o lidské svobodě. Ta za prvé nespočívá jen v neomezeném ekonomickém rozvoji, za druhé končí přesně tam, kde začíná ničení životního prostředí, nezbytného pro existenci života. Současná ontologie tvrdí, že lidská kultura je už svou podstatou přírodě nepřátelská. Nedovedu to posoudit, ale připustím-li to vzhledem k existující globální krizi, pak by mělo být sebevědomému člověku dáno vzít to jako výzvu. Výzvu ke změně myšlení a přehodnocení hodnotového systému, nikoli k ideologickým půtkám. Chovat se dnes ekologicky znamená nedívat se na svět přes růžové, ale ani černé a dokonce ani přes zelené brýle. Znamená to mít v pořádku dioptrie. (Autor je spisovatel a působí v Ústavu pro ekopolitiku.) ■ Babička na kolečkách Kdyby měla babička kolečka, byla by autobus. Na toto rčení z našich dětských let jsem si vzpomněl při četbě následujících řádek: „Kdyby nedošlo k únoru 1948 nebo kdyby se odehrál o tři sta či pět set kilometrů více na východ, naše země by byla zcela jistě zakladatelem Severoatlantické aliance, určitě bychom byli zakládajícími otci uskupení, do kterého se nyní oklikou padesáti lety vracíme. Prohlásil to včera Václav Klaus k diskusím pořadu rozhlasové stanice Vltava Českého rozhlasu." Hloupost měsíce už bohužel v Reflexu nevyhodnocují, škoda. Hlasoval bych (pravou rukou, nebo třeba oběma rukama) pro výrok byvšího (budoucího?) pana premiéra. Ten výrok by si totiž zasloužil být vyšit zlatou nití na podušce. Prozrazuje totiž, že i Václav Klaus žije v mylném domnění, že únorový puč 1948 byl jakýmsi zemětřesením či sopečnýma výbuchem, k němuž došlo z ničeho nic a pouze působením vnějších vlivů. Kterýžto názor, s nímž se lze setkat nejen u Klause, ale v nejedné české hospodě, je typický produkt falešného vědomí. Únor - živelní pohroma? Omyl! Únor byl logickým dotažením, završením vývoje, který započal nejpozději cestou Edvarda Beneše do Moskvy. Pan Klaus by si měl příležitostně přečíst alespoň Košický program plíživé bolševizace Československa, který šel až do takových detailů, že v budoucnu musela být výzbroj a výstroj čs. armády kompatibilní s Rudou armádou. Není znám ani jediný případ, kdy by delegace předúnorové (!) ČSR ve Spojených národech nehlasovala jako poslušný ruský satelit. A není znám žádný jiný případ, aby se stát stal poslušným satelitem zcela dobrovolně. Únor 1948 a NATO se nicméně rýmují - a to v příčinném vztahu, o němž „zakládající otec" Václav Klaus zřejmě neví. Pražské události totiž byly (vedle sovětské blokády Berlína) jakousi poslední kapkou k ustavení Severoatlantického obranného společenství 4. dubna 1949. A v tomto smyslu se tudíž česká politika skutečně o vznik paktu NATO zasloužila. JIŘÍ LOEWY 18 POLYGON 4/1996 [pageend20]Umřel František Spíše by se tyto řádky měly jmenovat Umřel nám František, už proto, aby to připomínalo Švejka, jehož byl ctitelem a z jehož textu složil neúřední doktorát svou dnes už beznadějně rozebranou knížkou Rejstřík ke Švejkovi. František sám by to tak zajisté vyjádřil, kdyby mohl napsat svůj vlastní nekrolog, protože byl především cílevědomý recesista, přesně však vědoucí okamžiků, kdy veškerá recese končí. Seznámili jsme se roku 1974 u Erika von Buellowa, 175 North Sycamore Avenue v Holých Vodách, jak nás naučil říkat Hollywoodu Jiří Voskovec, a byla to oboustranná láska na prvý pohled. Eric von Buellow přes to autentické jméno, sluší se podotknout, nefalšovaný Čech a navíc vlastenec z dob, kdy se to slovo ještě nepovažovalo za nadávku. „Marlow, za svobodna Mahler, “ představil se tenkrát. Představoval se tak ostatně vždycky. Za jednoho z velice fidonc smokingových večírků v Yacht Clubu na Long Beach ho, a ovšem bez tohoto dodatku, představil malíř Jiří Karger manželce Z. Brzezinského. Paní Helena Brzezinská (rozená Benešová, z rodiny presidentova bratra Vojty) se podivila, kterak Američan, pan Frank Marlow, mluví krásně česky, a přála si vědět, kde k té znalosti přišel. „ Vzal jsem si šestinedělní letní školu tady na Morton Grove High School,“ odvětil jí František, domnívaje se, že vzhledem k jeho fluentnosti a bezchybné výslovnosti to bude pokládáno za vtip, - ale nebylo. „Mluvíte opravdu velmi dobře,“ ujistila ho paní Brzezinská, „člověk musí opravdu hodně dávat pozor, aby poznal, že nejste Čech.“ Nejinak vedlo se taxikáři u pražského letiště, když tam po více jak čtyřicetileté přestávce František zase přistál. Řidič omrkl cizokrajný kufr i cizokrajného pána a optal se: „Vy nejste vocaď, že jo?“ „Ne, “ byl ujištěn. „A vodkud?“ „Ze Světlý nad Sázavou," zněla pravdivá odpověď, a taktéž řidičův účet k hotelu Ju- liš, kde si František přál opět zase jednou bydlit, byl adekvátní pasažérově tuzem- skosti. Narodil se ve Světlé nad Sázavou 15. dubna 1911, zemřel v Los Angeles 17. dubna 1996. „Jene, bejt starej je blbý, nestárněte, “ ra- díval. A někdy před deseti léty ještě dodával: „Chtěl bych to dotáhnout alespoň do pětaosmdesátky. “ Což se mu splnilo. Zemřel dva dny po jejím naplnění, ale - jako ostatně vždycky - příliš brzy k naplnění všech záměrů, které ještě měl. Byl bratrancem skladatele Gustava Mah- lera, jméno si zanglosasil až po narození dcery Zuzany v Kanadě, aby ji uchránil možné další oprese. U člověka, jehož většina rodiny skončila v pecích Osvětimi, nic podivného. Vzpomínal i na to, jak po 15. březnu 1939 jeho babička, pamatující ještě vojnu roku 1866, docela obyčejně měla za to, že zase jednou přišli Prušáci a uznávala, že jsou to urostlí kluci, a mundury jim padnou... František se 15. března 1939 ocitl v Praze vlastně náhodou. Ještě o den dříve byl v Curychu a varování o neodvratném pochodu wehrmachtu do Čech odbyl mávnutím ruky. „Já mám zítra stání na Ovocném trhu, musím tam být.“ Dne 15. března se, vzhledem k tehdejšímu „vstupu vojsk“, soud nekonal a k dalšímu stání už František pro neárijský původ nesměl. Složitě v říjnu 1939, po policejní internaci v Bratislavě, prchal v podpalubí uhelné lodi po Dunaji, byl na palubě slavného dnes Exodu ke břehům tehdejší Palestiny, byl Brity nejprve v Haifě na šest měsíců zavřen, potom tam sloužil v čs. jednotce (ještě po létech se v dosud stojícím bunkru na konci mola nacházel jeho vlastní rukou psaný nápis, prohlašující jakéhosi škpt. za zlého vola). Potom u Tobruku, v Anglii i před Dun- kerquem. Na rozdíl od většiny židovských intelektuálů své doby se ale František Mahler nikdy nedomníval, že komunismus může být spásou před antisemitismem. Na rozdíl od většiny veškerých intelektuálů té doby; nebyl totiž hlupák. Právnickou fakultu University Karlovy absolvoval roku 1938, ale doktorátu se nikdy nedočkal. (Za to si můžu sám, Jene.) Neboť šlo o jednu z těch věcí, za jejíž hranicí veškerá recese končí. Jakou? Tuto: Když byl roku 1945 požádán, dosud v battle dressu čs. důstojníka, tankistický poručík František Mailler panem pedelem universitním o předložení osvědčení o národní spolehlivosti, dotázal se nejprve pana pedela, že by chtěl vidět jeho. „Co si to dovolujete?“ „Dovoluju si jen to, co si vy dovolujete ke mně, pane pedele.“ „To je nařízení Jeho Magnificence, pana rektora.“ „Ano? Vyřiďte tudíž Jeho Magnificenci, aby mne laskavě políbila v ... “ (rektální část tlustého střeva). Načež se neprodleně odebral za manželkou Irenou, kterou pojal roku 1944 v Anglii. Paní Marlowová se tam úsilím moudrých rodičů dostala co dívenka, Irenka Loewy, po Křišťálové noci roku 1938, z Německa, a do roku 1944 musili čekat, než jim její přiměřená dospělost sňatek dovolila. Také přežila ze své rodiny válku jediná. V říjnu 1945 se společně odstěhovali do Kanady, odkud ale v roce 1947 odešli do USA. V Los Angeles žili od roku 1952. Československý kulturní, společenský i politický život v Los Angeles fungoval, zejména díky Františkovi. Čs. národní rada americká. Sokol, SVU a vše ostatní, co v tomto městě československého bylo, žilo díky neúnavnému spiritu a neúnavné osobnosti tohoto muže. Prosadil i vztyčování československé vlajky na losangeleské radnici každého 28. října, a to v dobách, kdy to byl pro Československo jen „Den znárodnění“ (naposledy se vztyčovala 28.10.1991). A zajisté, že tam nikdy nechyběl. Pomáhal a pomohl nejspíše stovkám těch nověpřišlých uchytit se; vytvořil a předsedal hned dvěma váženým obchodním společnostem: Forai Leasing Corp, a Royal American Product Corp., specialisovaným na tiskárenskou a kancelářskou techniku. Jeden čas byl i pokladníkem celé exilové SVU (Československá společnost pro vědy a umění), jejím předsedou v Los Angeles a místopředsedou jejího ústředního výboru. Pokud jde o tu tiskárenskou a kancelářskou techniku, dodejme zde, že roku 1990 nabídl zdarma nakladatelství Čs. spisovatel nejmodernější laserovou tiskárnu, pokud si ji ze skladu v Hamburku sami odvezou, ale tehdejší vedení nakladatelství mělo jiné starosti POLYGON 4/1996 19 [pageend21]a tudíž k tomu nikdy nedošlo. Jako u tolika jiných exulantů, snaha být prospěšný vlasti tu zas jednou vyšla do prázdna. V květnu 1990 dovezl do Prahy hlavě státu peněžní dar exulantů z Los Angeles a okolí, výsledek polistopadové sbírky, cosi kolem 33.000 dollarů, a byl spolu s manželkou Václavem Havlem rovněž přijat. Okolnosti, umožňující toto přijetí či proniknutí aparátem KPR, stály by velice za zmínku obšírnější, ale do nekrologu se opravdu nehodí. Jazzová sekce z téhož pramene obdržela $4.000, aniž za ně, na rozdíl od Václava Havla, alespoň poděkovala, a šeky se vrátily co deponovány v Ženevě. V květnu roku 1995 pochodoval, spolu se zbývajícími zahraničními vojáky republiky, s černým baretem na hlavě Václavákem. „Blbý nápad. Jene, mašírovat do kopce, měli jsme jít od Václava dolů, “ a „pojďte s námi, Jene, tohle byla ta poslední válka, co jsme zase vyhráli, to už nezažijete. “ Při návštěvách Evropy nikdy nezapomínal, rozhodně méně povinně než by to patřilo, leč jaksi nepatří, k povinnostem činitelů ústavních či orgánů státních, navštívit československé válečné hřbitovy ve Francii. Jeho battle dress, už dávno se do něj nevešel, je uložen, včetně vzorně naleštěných botek, ve skříni v Los Angeles, František Mahler i pozdější Frank Marlow byl na svou službu republice právem hrdý. Po roce 1948 ho degradovali a odsoudili, po roce 1989 byl rehabilitován a povýšen na plukovníka, ale novou uniformu už si neopatřil. Kdopak se asi teď ujme té památné uniformy? Komu bude tato nesporně lepší naše minulost stát za to? Jeho vtipné sloupky a erudované výlety do historie, včetně citací z kroniky města Světlá nad Sázavou, znali čtenáři exilových periodik. Do smrti těžce nesl to, že byl pro neárijský původ vyloučen roku 1939 ze Sokola Světlá nad Sázavou, jakož i ze Čtenářského a vzdělávacího spolku tamtéž, prosím, roku 1939 musili, ale roku 1945 se neomluvili, aniž to spěchali napravit, anebo členství automaticky obnovili. Navzdory tomu odkázal městu svou knihovnu, dobrých 30.000 svazků, a smrt ho zastihla právě v okamžiku, kdy se za pomoci hrdého potomka Aztéků, jak pravil, snažil vyřadit pro své rodné město svazky české. Uvidíme, jak si s tím teď poradí nový český konsulát v Los Angeles. Je mezi nimi i unikátní spisek jistého Górgulova Syn jeptišky, neúspěšného to atentátníka na presidenta Masaryka, později gilotinovaného ve Francii, za úspěšné zavraždění místního presidenta Paul Doumnera, a nejeden spisek unikátní i jinak. Co dodat? Od října byl nemocný, aniž ochoten sklonit se před nastávající konečnou porážkou. „Ale kdepak. Jene, jsem žid a zdráf, “ odpověděl na jeden z posledních telefonátů, přízvukové podtržených tak, aby to zaznělo, jak zazníti mělo. Nebyl zdráv a věděl to. Nepřál si, aby sestřička Starost sestoupila i do duše těch, kteří ho měli rádi. U Tobruku složil česká slova na Lili Mar- lén, německy zaznívající z protějších německých linií osazených Afrika Korpem, který byl zase sestaven většinou z vojáků, získaných Fiihrerem nejpozději, z našeho odtrženého pohraničí. Takže slovům tam rozuměli. Vítr vane pouští, tma jak v p..... dva roky jsem nespal v teplý posteli... Tak začínala tato dále nepublikovatelná verse. Plukovník USAF Trautsch, svého rodu Němec v USA usedlý a z byvší NDR uprchlý, česky neuměl a zpěv oné české verse komentoval: „Slované dovedou ten text podat opravdu citlivěji, slyším to.“ Nepovažovali jsme za vhodné opravit ho překladem. Miloval písně Jiřího Dědečka, které si pouštěl naplno z aparatury Cadillacu, řičel nad videovým Brdečkovým Limonádovým Joe. Co dodat? Byl to moudrý a milý člověk a bude chybět. Naše země ztratila opět jednoho z těch, kteří ji právě jen milovali a vždy jí byli jen ku prospěchu. Jan Beneš Komu zvoní hrana ? Ombudsmanovi ! MILAN HULÍK Ombudsman Tajemně znějící slovo přinášející víru až mystickou, že s příchodem tohoto právního mesiáše přijde i spravedlnost. Vždyť ještě ne právní stát, stát s polosocialistickým zákonodárstvím a s nedůvěryhodnou justicí pro veřejnost, zoufale potřebuje svého Krakonoše, který by se zjevil vždy tam, kde zlý Trautenberg někomu ublíží. Přiznávám, že jsem byl donedávna velmi zaujat proti institutu tohoto „.všestrážce zákonnosti“. A to z jednoduchého důvodu. Domníval jsem se, že je především zapotřebí se postarat o to, aby pořádně fungovala justice, zřídil se Nejvyšší správní soud a finanční prokuratura, rozběhlo se obchodní soudnictví a ombudsman se ponechal těm zemím, kde tohle vše řádně funguje a „nejvyšší strážce zákonnosti“ jen „vychytává mouchy odlétnuvších drobných nespravedlností“. Právě toto má totiž ombudsman na starosti - jeho úkolem není substituovat soudy při nalézání spravedlnosti či sloužit jako „soud posledního odvolání“. I v „nejdemokratičtějších a nejprávněj- ších státech“ dochází k „páchání nespravedlnosti“. Stává se tak v ojedinělých případech, nikoliv systémově, jak je tomu ve státech nedemokratických a neprávních. Je pak na ombudsmanovi, aby zasáhl a na základě podnětu poškozeného mu zjednal když ne hned nápravu, tak aspoň časový prostor na základě svých pravomocí, dovolujících zrušit nebo odložit účinnost napadeného poškozujícího rozhodnutí. To předpokládá dvě věci: I zákon přesně definující úřad ombudsmana a jeho pravomoci I osobnost disponující potřebnou mravní a odbornou způsobilostí, schopnou zastávat takovýto úřad s náležitou autoritou. Největším úskalím pro instituci ombudsmana v ČR je nebezpečí, že tento úřad na svá bedra převezme odpovědnost za všechny nedostatky a špatné fungování dosavadní justice. Něco podobného se stalo Ústavnímu soudu ČR, jehož kompetence v oblasti širší definice obhajoby základních lidských a občanských práv z něho fakticky udělaly třetí resp. čtvrtý odvolací orgán (počítáme-li i výjimečný institut dovolání). Chytat déšť do řešeta Logickou námitkou proti zřízení úřadu ombudsmana jsou pochyby o jeho akceschopnosti, neboť i při jeho nejlepším personálním obsazení, dokonce i při zcela ideálním, se nemůže tento úřad vymanit z celkového Justičního klima“, daného dualitou přirozeného práva a kontinuity socialistického právního řádu. Nejde jen o přežívající socialistické zákony, ani o zákony nové, literou demokratické a duchem staronové, ale především o zakořeněnou totální nedůvěru k právu jako takovému a fatálně poškozené právní vědomí. Přetrvávající pocit právní nejistoty tento fakt jenom dovršuje. S největší pravděpodobností, hraničící téměř s jistotou, tento úřad postihnou stejné dětské nemoci, které provázejí přerod postsoci- alistického justičního kojence v demokratické batole právního státu. V tomto smyslu tedy snaha o zřízení institutu ombudsmana může připomínat snahu chytat déšť do řešeta. 20 POLYGON 4/1996 [pageend22]ODS contra ombudsman Námitek proti této instituci lze uvést celou řadu. Bohužel tyto logické a přirozené námitky nejsou těmi, které používají oponenti ombudsmana z ODS. Často používaný argument, že každý ministr je vlastně ombudsman, je lichý - dokazují to desítky a stovky případů křiklavých nespravedlivých právních aktů, které svými kořeny nezasahují již do nevyrovnané minulosti a právního řádu z doby totality, ale které pramení již z polistopadové demokracie. Proslulý výrok římského politika Cicera, že „spravedlnost bez prozíravosti zmůže mnoho, bez spravedlnosti však prozíravost není nic platná může být vodítkem našeho uvažování, zdali se pro ombudsmana angažovat či nikoliv. Prozíravost v tomto případě však neprojevuje ODS. Důkazem pro to je i „stranická disciplina“, kterou členové ODS v tomto směru ukázněně projevují. Ta svědčí o jednom: o snaze o konzervaci moci, byť argumentace ODS se opírá o zdánlivě demokratickou pozici - „ombudsman je politikum, kterým chce opozice omezit postavem a demokratickou moc politické strany, získaných na bázi politického pluralismu a stvrzených svobodnými volbami“. Mohla by to být pravda, kdyby ODS tento svůj „konzervatismus“ nedeklarovala i jinak. Tento článek je o ombudsmanovi, nikoliv o nesplněných volebních slibech ODS, mezi které patřily i proklamace tohoto typu: -Nedobré následky působení socialistického právního řádu v této oblasti chceme odstranit zdůrazněním morálních a etických principů, všeobecnou vzdělaností i zvýšením politické kultury. -Zasadíme se o depolitizaci státní správy, o uzákonění neslučitelnosti určitých politických a ekonomických funkcí (tzv. konfliktu zájmů), aby nikdo nemohl zneužít svou politickou pozici k vlastnímu obohacení. -Budeme usilovat o to, aby se při zachování profesionality úřady co nejvíce přiblížily občanům a aby byly podrobeny i systému účinné kontroly. Jen tak je možno vybudovat fungující úřednický aparát, založený na profesní cti a odborných znalostech, který je nejen nestranný, ale vyznačuje se i úctou a slušným chováním při jednání s občanem. -V řadě odborů chceme část státní správy přenést na samosprávné profesní korporace, komory, zřízené zákonem jako veřejnoprávní subjekt. Státu v takových případech zůstane pouze dohlédacífunkce. (Z volebního programu ODS v roce 1992.) Nevyčítejme ODS nesplnění mnohého ze slíbeného, vyčítejme jí jen její odpor proti ombudsmanovi a hlavně jeho zdůvodnění. Jestliže se totiž nepodařilo (použijme třetí osoby, protože ani ODS nemůže za všechno) vytvořit předpoklady pro efektivní a spravedlnosti se blížící působení státní správy a justice včetně orgánů trestního řízení, pak nezbývá, než se pokusit o nápravu formou kvantitativní, když kvalitativní pokus se nekonal. Vytvořením další instituce - jakéhosi top-justičního orgánu se specifickou přezku mnou pravomocí, nikoliv dévolu tivního charakteru, ale především sistač- ního a suspenzivního. Zjednodušením procesního práva k větší nespravedlnosti Je to nutné již proto, že demokratizace právního řádu postupovala i cestou nevhodného zjednodušování jeho procesních forem, když byly zbytečně odstraněny některé tradiční přezkumné prostředky. Zrušením institutu stížnosti pro porušení zákona v civilním řízení bylo občanské soudní řízení zbaveno mimořádného opravného prostředku, který byl poslední instancí při nápravě těch křivd a nezákonností, které prošly sítem dvouinstančního soudního řízení. Takovéto případy jsou nyní nenapadnutelné. Oblast veřejné správy byla zase zbavena funkce všeobecného dozoru prokuratury, za který nebyla vytvořena náhrada. V důsledku toho je možno se dožadovat nápravy jen v rámci vlastního správního řízení (kontrola rozhodnutí nižších orgánů vyššími orgány), nikoliv však orgány mimo toto řízení. Jestliže se polistopadový právní řád začal budovat na bázi kontinuity s předchozím právním řádem, měl se naopak rozšířit okruh prostředků umožňujících mimořádný přezkum pravomocných rozhodnutí namísto jeho úplného zrušení v občanskoprávní sféře. Oblast trestně-právní je v ještě horší situaci. Tam sice mimořádný opravný prostředek ve formě stížnosti pro porušení zákona existuje dál, avšak celé přípravné řízení je silně poznamenáno laickým prvkem. ODS upustila od institutu vyšetřujícího soudce, kterým chtěla ještě ve svém volebním programu z roku 1992 reformovat trestní řízení. Vzhledem k nedostatku odborníků vykonávají dnes funkce vyšetřovatelů vysokoškoláci nejrůznějších profesí a právní kvalita jejich rozhodování vypadá podle toho. Dozorující orgán - státní zastupitelství, které nahradilo dřívější prokuraturu sovětského typu, bylo vytvořeno jako podřízený orgán ministerstva spravedlnosti. Státní zástupce není nezávislý představitel státního monopolu trestně-právní žaloby, nýbrž subaltemí úředník pod potencionálním vlivem trestněprávní politiky té politické strany, která je dominujícím činitelem při výkonu politické moci získané ve volbách. To pochopitelně omezuje záruky nezávislého trestního vyšetřování a pochopitelně i trestání ve smyslu „padni komu padni“. Tato nešťastně zvolená koncepce může mít tragické politické důsledky. Díky ní hrozí totiž opět recidiva předlistopadového monopolu trestně-právní obžaloby v rukou jedné politické strany bez ohledu na panující demokratický pluralitní systém. To je další důvod pro urychlené zřízení instituce ombudsmana. Porevoluční euforie, víra v nej spravedlivějšího z prezidentů Václava Havla, návrat demokracie a přijetí Listiny lidských práv vedly k falešnému přesvědčení, že také spravedlnost se vrátí do svobodné země automaticky. Nestalo se tak a ani nemohlo. Spravedlivá rozhodnutí nebo aspoň taková, která se spravedlnosti blíží, mohou být jen výsledkem promyšlené soustavy správních a justičních orgánů obsahujících řádné i mimořádné opravné prostředky. Přibývající počet již nejen nespravedlivých rozhodnutí soudů a dalších orgánů, ale rozhodnutí vysloveně nezákonných, je způsoben řadou důvodů. Pojednání o nich je však téma na jinou úvahu. Jeden z rozhodujících je však přetrvávající disproporce mezi demokratickým a právním státem. Ten první vznikl rychle po listopadu 1989 a po vzniku politických stran se definitivně zformoval v klasickou parlamentní demokracii. Ten druhý prochází těžkým porodem a jeho posledním „nepřítelem“ se stala jeho vlastní porodní asistentka - politická strana, která se zpronevěřila některým svým předvolebním slibům právě v oblasti budování právního státu. Mohu se mýlit, ale byl bych rád, kdyby mi kdokoliv z ODS vysvětlil, zdali nedokonalý zákon č. 283/1993 Sb. „O státním zastupitelství“, kritizovaný již v době svého vzniku, nepoškodil ideu právního státu stejně tak, jako to politicky učinila neznalost špinavých peněz. A ještě jedno minus. Nedostatek klasického vzdělání, jinak by odpovědní politici museli vědět, že podobné věci se nevyplácely ani v minulosti. Dokonce již ve starověku, vždyť výrok „jak mnoho nespravedlností a nepravostí se stává zvyklostmi" pochází právě z této doby. (Teren- tius) Ano, pane premiére Má být ombudsman neohroženým a ne- podplatitelným ochráncem slabých, poškozených, nevyslyšených? Někdo jako Jánošík nebo komisař Moulin?, ptá se Václav Klaus ve své úvaze „Máme u nás málo ombudsmanů?“ (LN 13.4.1996) Na tuto otázku je nutno přitakat. Ano, pane premiére! Ne - jenom v tom případě, kdy aféry nebudou končit do ztracena, kdy příslušné orgány budou schopny zjistit nejen jejich pěšáky, ale i generály, např. z aféry LTO, a strany nebudou přijímat jakékoliv peníze od kohokoliv, např. i od neexistujících dárců, a kdy spravedlnost nebude v roli lehké dívky uspokojující jen solventní pány. Nebudeme je potřebovat také tehdy, až se úředníci přestanou chovat jako socialističtí byrokraté a stanou se z nich služebníci veřejnosti. Vždyť angličtina je takto přímo nazývá (public servant). Komu však slouží např. Ing. Roman Češka, který nejen na případu POLDI dokázal, že komedie „Sluha dvou pánů" se může hrát jak na scéně, tak na FNM. Ombudsman totiž musí chránit občana před občanem, ale hlavně před státem POLYGON 4/1996 21 [pageend23]a jeho orgány. Vyžadují to základní principy právního státu, rovnost všech občanů, orgánů a organizací před zákonem a závaznost všech zákonů pro tyto subjekty bez výjimek. A protože nemáme Jánošíky ani Mouliny, musíme mít ombudsmana! Rozsah tohoto článku nedovoluje uvést všechny důvody pro existenci ombudsmana v ČR. Ještě jeden je však důležitý. I ten provází lidstvo od doby vzniku prvních zákonů. Výstižně jej vyjádřil Cicero svým výrokem „Nejvyšší právo, nejvyšší bezpráví". Tato slova uvedl jako doklad toho, že křivdy jsou často způsobovány zchytralým výkladem zákonů. Málokdy dovoloval právní řád takové právní eskapády, jako současný český právní řád. Tisíce nových, většinou nedokonalých právních předpisů v kombinaci s přežívajícími právními normami bývalého režimu, mezery v těchto zákonech a neexistující judikatura včetně výkladových předpisů a komentářů spolu s nezkušeností nových soudců, vytvářejí takový prostor pro aplikaci shora uvedeného výroku, jaký si Cicero nedovedl ani představit. Vždyť svá slova adresoval nejdokonalejšímu právnímu systému, který i po tisíci letech je vzorem celému kontinentálnímu právu. A protože posledně citovaný výrok pochází z jeho díla „O povinnostech“, soudím, že je naší povinností usilovat o zřízení úřadu ombudsmana v ČR. Praha, 12. května 1996 H Exilový PEN-Club jubilující Na zámku Eichholz nedaleko Bonnu, sídle Nadace Konráda Adenauera, oslavil v květnu Exilový PEN-Club německé jazykové oblasti 40. výročí svého založení. U kolébky Exilového PEN-Clubu stáli také přední čeští spisovatelé a publicisté Jan Čep, Egon Hostovský, Ferdinand Peroutka, Julius Firt, Pavel Tigrid a další, kteří po Únoru 1948 odešli do exilu. Jednání, jehož se zúčastnilo přes padesát spisovatelů ze šesti zemí, obdrželo také poselství prezidenta České republiky. Václav Havel v něm uvádí, že „v letech, kdy v naší zemi vládl totalitní režim, celá velká skupina významných českých literátů pobývala v emigraci, podílela se na práci Exilového PEN-Clubu a různými způsoby pomáhala těm, kteří žili doma a pokoušeli se svobodně tvořit“. V pozdravu, se kterým se na účastníky zasedání obrátil německý spolkový kancléř Helmut Kohl, se píše: „Hlas vašeho PEN-Clubu proti bezpráví a nesvobodě za Železnou oponou nebylo možno přeslechnout. Dík jeho angažovaným členům nezapomínal Západ na utlačované národy Evropy a pomáhal v jejich úsilí po svobodě a demokracii. Dnes - 40 let po založení Exilového PEN-Clubu německé jazykové oblasti - se naštěstí nacházíme v naprosto změněné situaci. Ve většině států střední, východní a jihovýchodní Evropy vládnou svoboda a demokracie, které umožnily autorům z východu i západu shromáždit se na zámku Eichholz. Naše důvody k vděčnosti patří v neposlední řadě všem, kteří se nikdy nesmířili s rozdělením našeho světadílu a nikdy se nesklonili před svými utlačovateli.“ Pozdravná poselství ke 40. výročí založení Exilového PEN-Clubu německé jazykové oblasti zaslali rovněž prezident Slovenské republiky Michal Kováč, prezident Maďarské republiky Arpád Göncz a kníže lichtenštejnský Hans Adam II. Poprvé v historii Exilového PEN-Clubu byly uděleny literární ceny Exilového PEN- Clubu. Porota za předsednictví dr. Andrease von Belowa rozhodla, aby první cena byla udělena jednomu ze zakládajících členů Exilového PEN-Clubu, českému literárnímu historikovi doc. dr. Antonínu Kratochvílovi, žijícímu v Mnichově. Druhou cenu obdržel maďarský spisovatel Deszö Monosz- loy a dvě třetí ceny ruský spisovatel Boris Chazanov a z České republiky pocházející autor Karel von Wetzky. Cenu Nadace Konráda Adenauera, studijní pobyt v Itálii, získala maďarská spisovatelka dětské literatury Bettina Vadassy-Flinkerová. Význam zasedání podtrhla také skutečnost, že se ho zúčastnili představitelé národních center PEN-Clubů. Účastníky pozdravila prezidentka PEN-Clubu Spolkové republiky Německo Ingrid Bacherová, za český PEN-Club promluvila členka jeho předsednictva dr. Hana Žantovská. Pozdravné projevy pronesli také zástupci polského a maďarského PEN-Clubu. Blahopřejný telegram zaslal jubilantovi také „Polygon“, jehož zástupce se nemohl z vážných důvodů na slavnostní zasedání dostavit. Příjemným a osvěžujícím oživením slavnostního zasedání na zámku Eichholz bylo hudební vystoupení brněnské .Moravěnky“ se svými sólisty. —rst— Česko-německé paragrafy MILAN HULÍK (Dokončení článku z minulého čísla) IV. Vyučování jazyků Tato otázka byla obsahem zákona č. 226/1922 Sb, podle kterého je na školách obecných a občanských jedním z povinných předmětů jazyk vyučovací. Zákon tím měl na mysli buď jazyk český nebo slovenský jako jazyk státní anebo jazyk menšiny, je-li na té které škole jazykem vyučovacím. Rozhodnutím zemské školní rady se mohl na obecné škole vyučovat jako nepovinný buď jazyk český nebo slovenský, nebyl-li už vyučovacím jazykem školy. Ministerstvo školství mohlo dále stanovit, že jazyk „československý“ musí být vyučován povinně. Zvláštním zákonem byla tato otázka upravena na středních školách. Podle zákona č. 137/1923 Sb. byl státní jazyk povinným předmětem na všech středních školách a učitelských ústavech, a to bez rozdílu vyučovacího jazyka. Jazyk národnostních menšin se vyučoval buď povinně nebo nepovinně, což záleželo na rozhodnutí ministerstva školství u té které školy. C) VŠEOBECNÉ PŘEDPISY Při zkoumání právního postavení menšin je třeba vyjít ze všeobecných předpisů, které neupravují nějakou specifickou oblast právní ochrany menšin, nýbrž zaručují obecně příslušníkům menšin určitá práva a určitou ochranu. Ta byla zakotvena především v ústavě. Byla to konkrétně poslední hlava Ústavy (zákon č. 121/1920 Sb.), podle které: „ Všichni státní občané Republiky československé jsou si před zákonem plně rovni a požívají stejných práv občanských a politických, nehledíc k tomu, jaké jsou rasy, jazyka nebo náboženství." (§128, odst.l) Podle odst. 2 téhož paragrafu: „Rozdíl v náboženství, víře, vyznání a jazyku není žádnému státnímu občanu republiky v mezích všeobecných předpisů na závadu, zejména pokud jde o přístup do veřejné služby, k úřadům a hodnostem, anebo pokud jde o vykonávání jakékoli živnosti nebo povolání. “ Tato ustanovení byla doslovně přejata ze smlouvy St-Germainské a jsou z hlediska formálního klasickým příkladem transformace mezinárodního práva do vnitrostátního zákonodárství. Je tomu tak i v dalším odstavci §128: „Státní občané republiky čsl. mohou v mezích všeobecných zákonů volně užívat jakéhokoliv jazyka ve stycích soukromých a obchodních, ve věcech týkajících se náboženství, v tisku a jakýchkoliv publikacích nebo ve veřejných shromážděních lidu. “ V tomto odst. 3 - jakož i v předchozím 2 - najdeme ale důležitou odchylku, ve znění ústavy jsou tyto záruky politických svobod omezeny na rámec mezí „všeobecných zákonů“. Ústava nezůstala jen u této restrikce, ale na rozdíl od zmíněné vzorové mezinárodní smlouvy doplnila citovaná prohlášení politických svobod výhradou státní moci: „... tím však nejsou dotčena práva, jež st- átnímn orgánům v těchto směrech příslušejí podle platných nebo budoucně vydaných zákonů z důvodů veřejného pořádku a bezpečnosti státní i účinného dozoru. “ Toto odlišení se od St-germainské smlouvy bylo vítaným důvodem ke kritice ústavy 22 POLYGON 4/1996 [pageend24]ze strany Němců. Pokusili se toho využít i na fóru Společnosti národů ve snaze informovat mezinárodní veřejnost o nedodržování přijatých mezinárodněprávních závazků ze strany ČSR. Stalo se tak známým podáním „Denkschrift der Abgeordneten und Senatoren des deutschen parlamentarischen Verbandes der tschechosl. Nationalversammlung an den Völkerbund“. Je zcela pochopitelné, že toto domnělé bezpráví nemohlo najít mezinárodní podporu, výhrada státní moci je conditio sine qua non státní svrchovanosti a žádný stát, pokud nerezignuje na tuto svoji svrchovanost, se nemůže vzdát požadavku respektování základních zásad svého právního řádu. Všeobecnost výše zmíněné výhrady je dána tím, že se omezení, daná mezemi ústavy, vztahují na všechny občany, nečiníc výhrady mezi příslušníky menšin a čsl. většinou. Poněkud složitější se zdá být interpretace této výhrady v „mezích všeobecných zákonů“, jestliže se pokusíme odpovědět na otázku, jsou-li těmi mezemi jen samotné zákony či i právní normy vydané na základě zákonů a k jejich provedení, tedy právní normy nižší právní síly. Zdá se, že toto nebylo úmyslem zákonodárce a že výše zmíněná stylizace vylučuje jakékoli omezení vytčených práv odvozenými právními normami. Důležitým všeobecným předpisem byl i §134 Ústavy, který zakazoval násilné od- národňování. Tento zákaz byl doplněn i trestní sankcí. Tímto výkladem spolu s dalším v předchozí kapitole jsme vyčerpali „právní úpravu postavení německé menšiny v právním řádu JAN KRISTOFORI ČSR“. Jaká byla praxe a jakou roli tento právní základ sehrál v dalším politickém vývoji v období let 1918 až 1938, se budeme zabývat v další kapitole. ■ K diskusi o trestu smrti v ČR JAROSLAV TEPLÝ Jedním ze stále se vracejících themat veřejných diskusí v ČR, zvláště v předvolebním období, je problém zrušení a případného znovuzavedení trestu smrti, vyvolaný růstem těžké kriminality. (Srovnej též s příspěvkem M. Hulíka v POLYGONu č. 2/96: red.) Výsledky různých anket naznačují, že většina občanů by byla v určitých případech pro jeho znovuzavedení; ti, kteří o tom rozhodují - vláda, parlament, president - jsou proti a zdůvodňují své stanovisko odvoláním na ústavu ČR a mezinárodní závazky a také na mravní a jiné principy. Zásadní odpůrci trestu smrti se rekrutují hlavně z řad humanistů, opravdových či příležitostných, z náboženských kruhů a z vyšších vrstev soudnictví. Václav Havel se vyjádřil v televizním programu, že považuje trest smrti za legalizované pokračování vraždění a tak z filosofických a praktických (?) důvodů je jeho odpůrcem (MF Dnes, 31. 12. 94, str. 13). Přibližně stejně uvažuje asi i pražský arcibiskup; J. Včelař naproti tomu v dopise zaslaném MF Dnes cituje Bibli; “Kdo by koli vylil krev člověka, skrze člověka, vylita bude krev jeho, nebo k obrazu svému učinil Bůh člověka (lMojž.9,6). ” Václav Klaus je odpůrcem trestu smrti a zdůrazňuje, že ještě žádná analýza nepotvrdila přímou korelaci mezi přísností a počtem trestů. (LN 14. 4. 95) (Pozn.: G. Koretz upozorňuje v časopisu Business Week z 6. 11. 95 na studii ekonoma S. D. Levitta z National Bureau of Economic Research, který shledal, že přísnější tresty úspěšně odstrašují potenciální zločince od zamýšlených činů kromě kategorie znásilnění a vraždy. Ve státě Washington, kde byl 1993 přijat zákon známý v ČR jako "třikrát a dost" byl zaznamenán významný pokles v násilném zločinu.) Předseda Nejvyššího soudu O. Motejl (MF Dnes 25. 1. 96) přiznává sice prostým lidem právo na to nejpřísnější odsouzení těžkého zločinu a právo požadovat nejpřísnější, ale spravedlivý trest, ale považuje jakoukoliv politicko-právní úvahu o obnovení trestu smrti za zřejmý nesmysl. Hlavně z právních důvodů vzhledem k ustanovení ústavy a k mezinárodním závazkům ČR, ale také proto, že zrušení trestu smrti v civilizované Evropě je zákonitý výsledek vývoje evropské civilizace opírající se v tomto případě stejně o hluboce odborné výzkumy a rozbory jako o odpovědi na otázky mravní a morální. Na to, kam vede zákonitý vývoj evropské civilizace v oblasti kriminality a justice v některých západních zemích, mohou mít lidé tam žijící zcela odlišný názor, než má O. Motejl; někteří jsou přesvědčeni, že v určitém ohledu vede k zřejmé degeneraci. V holandských věznicích má každý vězeň celu sám pro sebe. To je úzkostlivě dodržováno; není-li místo, t. j. není-li k dispozici pro každého jedna cela, jsou i vážní a nebezpeční delikventi posíláni domů. V cele je radio a většinou i televize. Podle nedávného srovnání v časopisu Focus má holandské vězení Noorbrink i klimatizaci. Myšlenka, že si ve vězení mají zločinci odpykávat trest, se POLYGON 4/1996 23 [pageend25]jaksi vytrácí. Starých nemajetných lidí žijících v domovech důchodců ovšem může bydlet i šest v jedné místnosti, mají tam židli a skříň, soukromí prakticky žádné, nemluvě už o klimatizaci, ale co naplat, nejsou to zločinci. Maně musí člověk myslet na onoho známého syčáka ze Švejka, který říkával, že zavřenej člověk je jako dítě v peřince. Ten se musí opatrovat, aby se nenastudil, aby se nerozčílil, aby byl spokojenej se svým osudem, že se mu chudáčkovi neubližuje. Právník nejstarší generace Jan Štěpán se staví za stanovisko O. Motej la (LN 9. 3. 96), uvádí výsledky různých studií proti trestu snuli, ale zmiňuje se i o studiích s opačnými závěry. Úvahy autora jedné z nich, Američana J. Ehrlicha, se podle J. Štěpána ovšem zakládaly na předpokladu, že vrah předem uvažuje "costs and benefits” zamýšleného činu včetně rizika trestu smrti, což je představa z psychologického hlediska neudržitelná. Při vraždách spáchaných z okamžitého popudu, v emocích vzteku, žárlivosti, strachu a pod. nebo v duševní poruše vrah ovšem neporovnává "klady a zápory” svého jednání. Při promyšlených vraždách, zvláště těch, které jsou organizovány zločinnými skupinami, nebo při t. zv. vraždách nájemných, počítají však pochatelé s určitostí s tím, že nebudou vypátráni, přičemž hrozby dlouholetého věznění neberou v úvahu stejně jako hrozbu trestu smrti. J. Štěpán vytýká v závěru svého článku soudci Ústavního soudu A. Procházkovi, že výsledky těchto kriminologických výzkumů neuznává (Denní Telegraf 18. 1. 96). Podle Procházky jsou prý vesměs akademického rázu a nepostihují skutečnost. Procházka dále uvedl, že má k trestu smrti vyhraněné stanovisko, že je jeho zastáncem a že protokol č. 6 k Evropské úmluvě o lidských právech v sobě obsahuje rozpor. Podle Štěpána má každý mít právo na vlastní názor a v soukromí jej i projevovat, ale trest smrti je vyloučen ústavou, evropský protokol o jeho zákazu je součástí našeho práva... Toto jsou ústavní hodnoty, které Ústavní soud ctí a hájí. Soudcové tohoto soudu by je neměli ve veřejných projevech popírat... Skupina právníků, která je pro trest smrti, ale nijak za jeho znovuzavedení nebojuje čistě proto, že považuje ústavu a mezinárodní závazky ČR za těžko překonatelnou překážku, je možná větší, než bychom očekávali. Uveďme proto ještě vrchního státního zástupce J. Grygárka, který debatu o znovuzavedení trestu smrti považuje za zbytečnou, protože jeho zrušení je podle něho nevratná změna (Respekt 4. 3. 96). Nicméně se vyjádřil v televizním diskusním pořadu, že trest smrti má v systému trestů své místo. Jeho stanovisko je jistě ovlivněno podle jeho vlastních slov strašnou zkušeností z prokurátorské praxe v Praze 8, kde byli vrahové propouštěni i bez ochranného psychiatrického léčení a na svobodě pak po čase vraždili znovu. Nakonec nezapomeňme na prostý lid, který nikde nepublikuje, ale jeho názor je z různých průzkumů znám - podle poslance KDU-ČSL M. Výborného (LN 8. 1. 96) nelze debatu proti trestu smrti vyhrát, neboť pro jeho znovuzavedení může být až 70% českých občanů. Nemá smysl pokoušet se hledat nové argumenty pro tu či onu stranu, vše už bylo řečeno, stanoviska jsou známá. Je však nutno si uvědomit, že tyto argumenty a zvláště pak argumenty odpůrců trestu smrti se velice pravděpodobně vztahují na vraždy a zločiny “klasického typu”, jak jsou shora uvedeny na prvním místě J. Štěpánem. To je ovšem minulost, první republika a zločinci z Čapkových Povídek z obou kapes. Dnes je třeba konfrontovat “plošně humanistická” stanoviska s novými formami zločinu, které jsou nebezpečnější než cokoliv v minulosti. Takovou polistopadovou novinkou v kriminalitě jsou nájemné vraždy. Na rozdíl od podle mne mylného názoru J. Štěpána je “costs and benefits” analýza při jejich přípravě vždy výchozím bodem - vrah svou oběť předem většinou nezná, nemá k ní žádný osobní vztah, je pouze podnikatelem (nebo může jít i o firmu, skupinu lidí) v oblasti služeb, který kalkuluje cenu své služby na základě její obtížnosti a podstupovaného rizika, což otvírá zajímavé možnosti i pro soudní řízení, pokud by probíhalo v postmodemistické atmosféře extrémně liberálního kapitalismu. Jestliže se před soudem někomu prokáže podnikatelské provádění vražd za úplatu, je pak daňový úřad ochoten připojit se k obžalobě a požadovat dodatečný odvod DPH (daně z přidané hodnoty) s příslušnou přirážkou? Může si objednatel přiúčtovat výlohy spojené s provedením vraždy do vlastních nákladů svého podnikání? A zařadí v tomto případě pan Outrata ze Statistického úřadu tuto podnikatelskou činnost v sektoru služeb do HDP (hrubého domácího produktu)? Jaké je vlastně stanovisko právníků, humanistů, politiků jmenovitě k tomuto typu podnikatelského vraždění? Je vhodné nadále uplatňovat výsledky O. Motej lem zmíněných hluboce odborných výzkumů a rozborů a čerpat z odpovědí na otázky mravní a morální, a nebo by bylo spíše na místě tvrdě udeřit? Jinou novou a ještě nebezpečnější formou kriminality je tzv. organizovaný zločin a zvláště pak ta jeho odnož, jejímž cílem je proniknout zevnitř do státního aparátu a ovládnout jej. Organizace či skupiny tohoto druhu jsou známy zejména z jižních oblastí Itálie, ale kdo trochu hledá, našel by náznaky podobné činnosti i v zemích ležících mnohem severněji. Základní pracovní metodou všech těchto skupin, či jak se říká mafií, jsou vraždy kombinované s úplatky. Osobě, která může z titulu svého postavení či funkce něco pro mafii vykonat, je nabídnuta větší částka peněz s tím, že nepřistoupí-li na tuto nabídku, bude sama zavražděna nebo budou zavražděni členové její rodiny a pod. Odolat takové nabídce je obtížné, protože stát nikomu žádnou reálnou ochranu neposkytne a nedisponuje také možností opravdu tvrdě proti takovým praktikám zasáhnout. Mafie naopak podle potřeby vraždí, někdy i ostentativně, aby všichni dostali strach a aby dala najevo, že je silnější než policie a soudy. V takových případech ani očití svědkové nic nevidí, na nic se nepamatují, protože jsou přesvědčeni, že mafie má dost svých lidí v policejním a soudním aparátu. Kam to vede, netřeba široce rozvádět. Když se Alexander Stille, autor znamenité knihy “Excellent cadavers” (Pantheon books, New York) ptal svého sicilského přítele, proč nedůvěřuje jistému místnímu politikovi, který měl pověst vysloveného bojovníka proti mafii, dostal tuto odpověď: “Žije, není-liž pravda? Kdyby byl opravdu něco podnikl proti mafii, byl by již mrtev.” Je otázka, zda tento typ útoku na stát spadá ještě do kompetence justice nabo zda jde o jistý druh války. “Flexible response”, neboli odpovědět na útok stejnými prostředky, byla doktrína NATO v době studené války, a stejným způsobem by měl odpovídat stát organizovanému zločinu. Při dalších případných hluboce odborných výzkumech a rozborech, jak tomuto novému nebezpečí čelit, by proto neměl být přehlédnut až dětinsky jednoduchý princip platný všude na světě a dvojnásob v ČR, že totiž lidé půjdou vždycky s tím, koho považují za silnějšího. Příklad? Život na Sicílii v době neomezené vlády mafie a změna, ke které došlo v roce 1992, když se italská vláda konečně rozhodla k poněkud energičtějšímu úderu proti mafii a poslala po legislativní přípravě na Sicílii 7000 vojáků, kteří vybudovali silniční zátarasy, střežili soudce a politiky a uvolnili tak policii ruce pro její vlastní práci. Během dvou let přeběhlo několik set členů organisace Cosa Nostra na stranu úřadů a nabídlo spolupráci s policií, což mj. vedlo k zadržení více než tří set skrývajících se členů mafie včetně nejvyššího šéfa Salvatora Riiny, který se nepochopitelně, či spíše pochopitelně, když rozumíme systému, skrýval před policií 23 let. 11. 5. 1996 24 POLYGON 4/1996 [pageend26]Tobago bez romance A. J. CELERIN Jmenuje se Tammy. Bastien. Po francouzský, i když mluví jen černou angličtinou. Je mulatka a žije sama na To- bagu. Již třetí rok studuje vyšší odbornou školu na Trinidadu, ale přerušovaně: když dojdou peníze, musí se vrátit na Tobago a přivydělat si. Je populární zpěvačkou, zná ji hodně lidí, a ona zná kdekoho. Zpívá stylem Whitney Husto- nové, i písně z jejího repertoáru uvádí. Se skupinou muzikantů zpívá skoro každý večer v některém z desítek hotelů pro pobavení turistů. Dopoledne mají zkoušky, někdy celý den. Vynáší to málo, ale je ráda. Když jsem ji potkal, měla jen jedny šaty, které si sama ušila, a skoro neviděla, protože neměla na brýle. Žila v útulku pro chudé, bez svých dvou dětí. Přežívá úspěšně. Děti vidí málokdy, a to jen když je na Trinidadu; žijí s její matkou. Když jsme se seznámili, seděli jsme jedno pozdní odpoledne před západem slunce na vysokých skalnatých útesech u Karibského moře, kde se vlny z Afriky tříštily přenádherně přímo pod námi. A bylo vyšmolkováno. Zeptala se mne, zda bych jí nevyprávěl o svém mládí. A tak nadšeně jsem jí popsal strasti mé i mé rodiny během druhé světové války v Čechách, jak na- cíci odtáhli tatínka do koncentráku, protože maminka byla ze smíšeného manželství a on se s ní odmítl dát rozvést; jak hloubkaři odstřelovali vlaky na trati do Plzně a jak vyhodili do povětří mo- kropeský most přes Berounku; o dědečkových bramborových svícnech a pobytu ve sklepě naší vily v Horních Mokropsech. Ale i o šťastném návratu tatínka díky vlasovcům, shledání s ním a pak i s maminkou a bratrem Pepíkem; o návratu tatínka do opery Národního divadla v Praze, ale i o „únorovém vítězství" proletariátu, které jsme prožili na lyžích ve Špindlu, a o komunistickém totáči, který pak nastoupil a který odmítl mne pustit studovat bez tlačenky, protože prý „můj třídní původ nedával záruku, že by ze mne vyrostl platný člen sociálistické společnosti" (a jak kanci měli pravdu). O ruských tancích a našem útěku. To je něco pro Tammy, myslel jsem si, to ji oslním a oči jí otevřu, určitě vůbec nic o tom neví, co se dělo v mém Československu a v Evropě v prvé polovině mého života, mého mládí. Omyl! Věděla a znala, tedy bez detailů, ale historická a zeměpisná a politická fakta, speciálně o komunismu. Pak jsem se jí zeptal sám, zda by mi i ona sama nepověděla o svém mládí na Trinidadu, kde se před 28 lety narodila, v bývalé britské kolonii. Když začala, byl to pro mne hotový šok. Mé povídání zcela vybledlo, stalo se nezajímavé, bezvýznamné. Zbytečné... Její maminka prý byla mimořádně krásná žena za mlada, a i ted', ve stáří 46 let, je krásná a právě před dvěma týdny se poprvé v životě provdala za 261etého muže, se kterým žije a má dítě. Prý je mírnější než bývávala předtím, kdy řádila jako tygřice. Měla celkem pět dětí, každé s jiným mužem, ale ani Tammy si není jista, který z maminčiných milců je jejím otcem. Ten, který prý je jejím otcem, má celkem osm dětí s různými ženami, a také se nikdy neoženil a o své děti, včetně Tammy, se nikdy nestaral. Proč také, na to nejsou zákony a ani stát T&T se nestará, nepodporuje, nic... Když se Tammy narodila, její matka prý ji odmítla kojit a vůbec se na ni ani nepodívala, zavrhla ji jen ze svých vlastních důvodů. Dědeček a babička z matčiny strany převzali novorozence a v tragicky chudých poměrech se o ni snažili pečovat. Často trávila dny i noci u sousedky přes ulici. Ta sousedka byla dědečkovou milenkou, po smrti babičky se nastěhovala k dědečkovi a musela se starat o Tammy. Když pak dědeček umřel, už nemusela a odvedla Tammy k její vlastní matce, aby se seznámily, aby u ní žila. Tak poznala Tammy svou matku a její peklo nastalo... Její matka ji i nadále a bezdůvodně nenáviděla. Fyzicky ji trestala za cokoli, co považovala za přestupek. Téměř okamžitě ve stáří 13 let se stala sexuálním terčem zájmu maminčina milence té doby, který ji připravil o panenství a znásilňoval ji pohlavně denně se souhlasem matky. Když Tammy nechtěla a řvala a bědovala, řezali ji elektrickými kabely po celém těle; ještě má mnoho výrazných jizev všude, kam se jeden podívá. Daleko horší, je-li to vůbec možné, tyranie následovala, když Tammy začala z domova utíkat a utíkat. Vždy ji našli, přivlékli domů a opět zbili do bezvědomí, do němoty. Tammy na můj dotaz, proč nezavolala policii, přiznala, že policii kontaktovala a stížnost podala. Trvalo to několik měsíců, než policejní stanice vyslala ženu- detektivku věc prošetřit. Ani to nefungovalo. Jak policajtka přišla do bytu, milenec matky se stal i milencem policajtky, která se tak pohlavně vyžila a pak ve své zprávě nahlásila, že stížnost Tammy byla bezdůvodná, bez podkladu, vymyšlená, umělá, tedy šmytec. Tammy se pokusila o sebevraždu, ač katolička, a podřezala si obě zápěstí; má tam pořádné jizvy... Tedy ani to nevyšlo. Nezbylo, než se podvolit, stát se objektem sexuálního mlýnu, ať chtěla nebo ne, pokud si přála přežít. Měla dvě děti ve stáří 18 let, muž, se kterým nakonec žila, jí byl nevěrný, měl hromadu milenek, a tak i ona na odplatu mu nebyla věrná, přestože sama nemá o sex zájem, nevzrušuje se, neví, co je to orgasmus. Je značně tělesně, fyzicky i psychicky narušená a její jedinou motivací je žít sama a slušně, ukončit školu, živit se svým uměním. Když opět skončila na ulici, dala se do kupy s jiným mužem. Byla to symbióza, ko- menzálismus, nikoli parazitismus: on měl slušně placenou práci zednickou a byt, a tak měla kde spát, i když to muselo být s ním, a co jíst, a kde si mohla těch svých pár švestek složit, chodit zpívat, a něco z toho ušetřit na školu. Protože „jedna paní povídala", že se Tammy tahá na hotelech s turisty, byla opět svým partnerem vykopnuta na ulici, s dvěma igelitovými nákupními taškami: jedna s jejími veškerými osobními věcmi, druhá s jejími knihami, školními potřebami a notovinami. Útulek, kde přenocovala po našem setkání, jsem viděl, ale popisovat jej nebudu, přenechám to čtenářově neomezené fantazii. Byl jsem perplexován tímto příběhem, který popisuji svými slovy, neúplně, snad i nepřesně, a zcela určitě zkráceně, ale upřímně a bez zveličování. Bylo to nad mé schopnosti to vše pochopit a strávit, a dát si to v hlavě dohromady. Abych jí pomohl, koupil jsem jí brýle, boty a jedny šaty a zaplatil jí za první a poslední nájem bytu, jež činí U$75.00 měsíčně, a jehož kvalitu neznám, a odjel jsem domů do Kanady. Od té doby jsem cestoval a pobýval v Kalifornii, pracoval v Labrador Čity, Newfoundland, Labrador (až -54.2°C), a kosti si prohříval na Waikiki, ale na Tammy, na její vyprávění při západu slunce a příboji vln moře stále myslím, sužuje mne to, nemohu se s tím jaksi vyrovnat. Napadá mne, jak jsme sami kritičtí - a v to tedy počítám i sám sebe - a jak si hodně stěžujeme na své vlastní životy, životní podmínky, kdekoli žijeme, že jsme prostě většinou nespokojenci bez ohledu na to, jak se nám vede a vůbec. A mnozí jsme, tak jako já, i rebelové. Až zase budete i vy doma v náladě stěžovatelů a bručivců, budete prskat a štěkat, prosím vzpomeňte si pro srovnání na osud a život Tammy na bájném ostrově Robinsona Crusoe. Únor 1996 (WB POLYGON 4/1996 25 [pageend27]Poznáváme svět Čína Na špinavé, zaplivané ulici sedmimilio- nového města Xiánu leží starý muž. Z úst mu na dlažbu vytéká slina, oči zavřené. Snad spí, snad je v bezvědomí, snad už umřel. Nevím. Ostatně nikoho kolem to nezajímá, překračují pokroucenou postavu bez jakéhokoliv povšimnutí. Jsme v Číně na sklonku roku 1995, kde, ačkoliv svět už dávno prý odzvonil komunismu, stále ještě vládnou ušlechtilé myšlenky o tom, jak jsme si všichni rovni a jak se každému dostane spravedlivé odměny za jeho budovatelskou práci. To lepší příští se staříkovi na dlažbě jaksi vyhnulo. Asi dost nebudoval, to bude ono! Na Západě vládne dnes všeobecná představa, že Čína se ekonomicky přerozuje a tím i ideologicky opouští teorie komunismu a socialismu. Nicméně v Pekingu stále na lid zírá velký Mao z obrazů i plakátů a dav, nikým nehoněn, z vlastní vůle mašíruje v sedmistupech v kilometrové frontě popatřit na vycpaninu velikého vůdce. Pro generaci roku 2000 se zachovaly rudé hvězdy na fabrikách a veřejných budovách, často se najde srp i kladivo, ale už to opravdu není ten tvrdý komunismus minulosti. Největší kapitalisti a multi-multimilionáři jsou čínští vůdcové, to ví každé dítě. Zmizely Maovy rudé knížky a dětičky dnes skandují hesla o velkoleposti, jedinečnosti a velikosti čínského národa. Nacionalismus, podávaný v patřičných dávkách, dokáže totiž totéž, co dřív dokázal komunismus a co dnes v některých postkomunistických zemích zajišťují krásná slova o morálce a demokracii z úst milovaného státníka: zbavit občany schopnosti a snahy samostatně uvažovat .a těm nahoře dát možnost v klidu hrabat. Jedině to je důležité, jedině o to jde! Představy o Číně mého dětství vytvářel Bohumil Mathesius svými překlady starých čínských básníků, keramické vázy dynastie Ming, Konfucius, mystický buddhismus. Říkali jsme tomu kultura, protože tehdy se ještě používal pravý význam slov a kultura znamenala něco, co člověka povznáší a zlepšuje. Orwelliánský jazyk, všeobecně dnes ve světě používaný, zahrnuje ovšem pod pojem kultura něco úplně jiného - všechny zvyky, zlozvyky a nectnosti té které etnické skupiny v té které zemi. Čínani například chrchlají a plivají pod sebe a kolem sebe kdekoliv - na ulici, v autobuse, ve vlaku. To je kultura. Odhazují svinstvo, kde se jim zamane - to je kultura. Jsou k sobě zlí a absolutně bezohlední, podvádějí nejen cizince, ale i sebe navzájem, jsou podlézaví a zkorumpovaní, lžou otevřeně a bez mrknutí oka. I to prý je kultura. Západní člověk dodá nanejvýš opatrně, že je to „rozdílná kultura“, jinak by mohl být obviněn z rasismu. Levná letenka do civilizovanějších asijských zemí vedla přes Peking; usoudili jsme proto, že návštěva Číny v období přechodu od komunismu k nacionalistické demokracii bude nejen poučná, ale i relativně bezpečná. Tam, kde lid, vyrostlý a vychovaný v socialismu, začne oficiálně budovat demokracii, bezpečno přestává být. Tam se podřezávají krky, podnikatelům strkají výbušniny do aut a turista je s velkou vervou okrádán nejenom státem, ale i soukromými zloději. V Číně, jak už dávno správně popsal pan profesor Ulč, turista neočekává P - přírodu, ani moc H - historie, ale Č - člověka. Pokud si písmeno Č stanovíte jako hlavní cíl obhlížení, rozhodně nebudete zklamáni. V pekinské podzemce stojí mužíček vysoký cca 155 cm, zřejmě venkovan. Vleče obrovský pytel tvaru válce, dlouhý tak jako je sám. Zřejmě srolovaná peřina. Každý jen trochu inteligentní jedinec by zavazadlo při nastupování do vozu postavil vertikálně a počkal by s nástupem, až druzí vystoupí. Náš atlet vzpříčil válec před sebou a jakmile se otevřely dveře, vrhnul se vpřed. Pochopitelně vystupující dav kmína převálcoval, dupal a skákal po něm, šlapal po hlavičce, po nožičkách, po zádech, také další lidé kolem padali a byli pošlapáni. Radostná scénka. Když se chumel kolem uvolnil, mužík se zvedl, otřepal se jako zajíc vyoraný z brázdy a vrhnul se kupředu podruhé stejným způsobem. Kde jsou v Číně lidé, tam je veselo - a lidé jsou úplně všude. Cestovat čínskou hromadnou dopravou - ať už vlakem nebo autobusem - je nezapomenutelný zážitek. Číňanů je cca 1,2 miliardy a cca 95% mužské populace cucá ve dne v noci cigaretu. Viděli jsme žebráka s cigaretou v puse, ale nepodařilo se nám najít jednoho jediného řidiče autobusu bez cigarety. V jednom z dálkových autobusů visela cedule s velkým nápisem v čínštině KOUŘENÍ ZAKÁZÁNO, doplněná červeně přeškrtnutou cigaretou pro negramoty. Všichni kouřili. Ukázali jsme prstem na cigarety a na ceduli. Kouřící zírali napřed zcela nechápavě, pak se srdečně zasmáli a bafali dál. Jeli jsme vlakem s přidělenou místenkou (za kterou jsme za- 26 POLYGON 4/1996 [pageend28]platili pětkrát víc než normální Číňan. Turistu napřed odře stát, který oficiálně na vše pro cizince dává přirážku tři sta i více procent a zbytek si započítá vekslák s jízdenkami, bez jehož pomoci se do vlaku nedostaneš). Pochopitelně naše sedačky byly obsazeny mladou dvojicí, cca 20-25 let. Přišla průvodčí, cucáka vyhodila a na sedačku vtlačila mého muže (v těchto zemích rovnosti pohlaví dámy přednost nemají). Ač děda od pěti vnoučat, pokládá se ještě za junáka, proto galantně uvolnil místo své šedovlasé babičce. Během pěti minut je vyhozený Číňánek zpátky a začne mne rvát za tričko, za ruce i za ramena: „Čí - la“, zvedni se, vypadni! Jsem správná slovanská postava a když se - mentálně i fyzicky - zašprajcuju, nehne se mnou ani deset čínských svaloušů. Majzlík se nakonec vklínil mezi mne a souseda, ale děda si svých více než šest hodin ve špinavém vlaku poctivě odstál. Po ukončení scénky a uklidnění účinkujících i diváků se ukázalo, že jeden z cestujících v kupé hovoří přijatelnou angličtinou, asi tak šest prvních lekcí. Bylo mu pětadvacet, dělá úředníka, dědečka sice sednout nepustil, ale zcela upřímně se zeptal, jak se nám v Číně líbí a nabídl, že nám ve všem rád pomůže, neboť by se strašně rád podíval do Austrálie. Čínani jsou velice milí a pozorní k cizincům. Z mnoha dalších setkání s Čínským Člověkem nemohu odolat, abych nevylíčila krásné zážitky ze zoo v Xiánu, historickém městě se sedmi miliony obyvatel. Zoo je inzerováno v mapě coby turistická atrakce a jeden doufá, že v zeleni zahrady uteče výparům aut, smradu zapáchajících odpadků i řevu města a příšernému lepivému vedru. Navíc spatřit svého medvídka pandu, byť v kleci, by bylo zajímavé. Zaplatili jsme tedy vstupné, tentokrát jen trojnásobné než pro domorodce, a těšili se, jak příjemně prožijeme nedělní odpoledne. Mělo nás, hlupáky, napadnout, že i zoo bude vedeno v přísném čínském stylu. Vstupné platí jen do prostor, kde roste pár uprášených stromů a keřů, tráva žádná, jen nadupaná hlína a poházené odpadky společně s kusy cihel a dalšího zapomenutého stavebního materiálu. Zvířata skoro žádná, jen tři výběhy s opelichanými bažanty a slepicemi. Také hejnko perliček, které se z nedostatku správné výživy daly na kanibalismus a ozo- bávají se do krve. V betonové nádrži s nevýslovně smradlavou vodou plavou plechovky Coca Coly a dva ubozí hroši. V kleci, smířen s osudem, spí starý lev a ve vedlejší přešlapuje tygr, břicho špinavé od vlastních výkalů, neboť klec nebyla čištěná snad měsíc. Chceš vidět pavilon ptáků? Plať nové vstupné. Chceš pohlédnout na pár hadů a želv? Opět plať! Konečně se propracováváme do místa, kde pro benefit cizinců je napsáno: „Exhibition Panda 10 yuan.“ Radostně platíme další vstupné a jsme vpuštěni do areálu, kde na nás kouká pět tibetských koz, tři klokani a dva pštrosi. Panda není, pavilon je opuštěný a prázdný tak, jako '98% dalších klecí v zoo. Asi zašel na přemíru čínské péče. Není pandy, ale jsou opice. Betonová nádrž s kašírovanou skalou, lidi koukají do nádrže shora. Nejen koukají, ale i házejí opičkám a po opičkách. Plechovky od Coca Coly, ulepené bonbony i s pytlíkem, plastikové obaly od nudlových polévek, starou tenisku, rozbité sklo. Kolem opic je plno, Čínani mají hrozně rádi opičky a vůbec zvířátka. Jeden milovník zvířátek hodil právě k potěšení svého potomka opicím miniaturní klícku, v níž je živý křeček. Pádem se nezabil, jen omráčil, za chvíli se začíná hýbat a zoufale hledá cestu ven, čímž přilákal pozornost opičího patriarchy. Chlupatou packou mlátí opičák s klíckou o beton, křeček dodělává, rodinky na nedělním výletě se radostně smějí, šikmooké sladké dětičky tleskají ručičkama. Opustili jsme zoo a ač hladoví, nedali jsme si u stánku s občerstvením pečeného ptáčka velikosti kanára a odolali i delikatese - mořským krabům, napichovaným zaživa po třech na špejli a pak smaženým v rozpáleném oleji. V Číně je málo toho, co by našinec nazval přírodou. Projeli jsme pár tisíc kilometrů čínskou krajinou a neviděli ptáka. Ani obyčejní vrabčáci čimčaráci, které najdeš všude na světě, v Číně nejsou. Snad je sezřali, snad je otrávil příšerný smrad ovzduší; nevím. Museli jsme jet stepí středního Mongolska a až ke hranicím Tibetu, abychom spatřili pár křepelek, několik strak a několik osamělých bílých volavek. Není ani hmyz, jen mouchy. Ty kupodivu odolaly i velké vybíjecí iniciativě soudruha Maa a dodnes se vesele množí na mase, vystaveném volně na ulicích, neb řeznické krámy našeho pojetí v Číně nejsou. V přírodě jsme viděli i živé pochoutky čínské kuchyně, hlavně krysy, z toho jeden obrovský exemplář v Orchid Garden v Cantonu. Stařešina byl poněkud olezlý, proto se ještě asi neocitl na stole labužníků. Nesmím ale čínské kuchyni křivdit - pokud zůstanete u běžného sortimentu a nevyžadujete psí maso na chaluhách či pečeného hada se sladkokyselou omáčkou, čínská kuchyně je výborná a rozhodně se chuťově vyrovná vepřoknedlozelo. Jestli je mi něco nejasné, pak to, jak Číňani dokáží být tencí jako špejle, když se od rána do večera cpou. I veřejné dopravní prostředky mění v pohybující se restauranty. Klidně v Číně jezte všechno, pokud jste ovšem očkováni proti žloutence a máte s sebou zásobu Lomotilu. Nejméně 80% venkovských čínských restaurantů nemá tekoucí vodu a všechno nádobí se myje v jednom kýblu. Na čistotu žádný správný Číňan nevěří. Hovořím-li o čistotě, nemohu se nezmínit o kráse čínských WC. Jako v Čechách, i tady se za použití platí, cizinec víc než domácí, a bez přiděleného papírku. Standard je vybetonovaný kotec s obdélníkovými dírami, pro čtyři až šest osob najednou. Bez přepážek, s pěkným výhledem jak do žumpy, tak i na okolní spoludřepící. Musím přiznat, že rozmazlené západní povahy, jako je moje, tento systém velice drásá. POLYGON 4/1996 27 [pageend29]Historie v Číně moc není, Mao se postaral. Ta, která zůstala, slouží k vydojování turistů. Spatříme-li terracotové vojáky, velkou zed’, zbytky buddhistických templů s Buddhy ve všech polohách vytesané do skal a ubohé zbytky staré čínské keramiky, roztroušené po různých muzeích, jsme s historií hotovi. Architektura starých staveb je zajímavá, architektura staveb nových otřesná. Lid žije ve městech v mrňavých kotcích krabicových šedivých paneláků (ó, mnohem špinavějších než jsou třeba na sídlištích v Krči nebo v Kolíně). Teorie „co je venku za dveřmi, není moje, a proto se o to nestarám“ v Číně platí nejen na společné chodby a okolí paneláků, ale i na okna příbytků zvnějšku. Všude se horečně staví, ale nic není pořádně dokončeno a hlavně nic se neopravuje a neudržuje. Obytná stavení se postaví do hrubé stavby a nechají být, rozpadají se dřív, než se v nich může začít bydlet. Venkovani se mají lip - z hlíny a ze slámy si uplácají kurník rozměrů 3 krát 4 metry a bytová otázka je vyřešena. Širé lány nevidět, stát se v zemědělské otázce vrátil k feudalismu, kde hraje roli feudála. Sedláček dostane k obdělání políčko, část sklizně odevzdá státu a ze zbytku musí živit sebe a rodinu. Žádné rodinné přídavky, žádná sociální péče, žádná podpora v nezaměstnanosti. Zaměstnanec, který to chce někam dotáhnout, smí mít jen jedno dítě (ano, holčičky se stále ještě „koupají“ hlavičkou do kyblíčku, aby se maminka mohla znovu pokusit o kýženého následníka trůnu, ale už to není rozšířené, několik novopečených tatínků se nám přiznalo, že mají dcerušku). Víc dětí znamená konec kariéry, ztrátu místa, platu i postupu. Změnit místo či dokonce profesi je těžké, každý je přikován do svého „pracovního kolektivu“ funkcí, bytem a dalšími výhodami. Vše se obstarává na všimné, na vlivného strejčka, na korupci. Upřímně doporučuji návštěvu Číny českým našincům i emigrantským odrodilcům. Ti první najdou v Číně ve zmnohonásobené formě mnohé z toho, co budou mít, až si zase zvolí komunisty, aby jim vládli. Emigranti si pak osvěží staré zkušenosti a budou rádi, že žijí v zemi s rozdílným zřízením, filosofií a „kulturou“, než je ta čínská. MARCELA ČECHOVÁ K fotografiím Marcely Čechové: Jeden ze starých buddhistických templů, předělaný za „kulturní" revoluce pro „potřeby lidu". Maoův obrovský portrét stále ještě visí na místě oltáře. „Kulturní" revoluce smetla hlavy soch, zdobících cestu ke hrobům starých králů, jen podstavce zůstaly. SLOUPKY JANA BENEŠE Jak jsme na tom vlastně s ústavou, čili konštitucí? Na jakou tradici tu navazujeme? Americká ústava, ta, která předznamenala francouzskou, už platila více jak dvě generace, když jsme se v dubnu 1848 domohli první. Zjevně se nehodila a tak už v březnu 1849 byla další, okrájená, znamenající epochu Bachova absolutismu. Vydržela do února 1861, pozdější změna říše na dualistickou přinesla prosincovou z roku 1867. Ta už sloužila až do rozpadu Rakousko-Uherska, kdy jsme se, jak známo, vymanili z třistaleté poroby. Z roku 1918 jsme tu měli nejdříve Prozatímní, od roku 1920 pak už permanentní, schválenou arciť dosud nevoleným národním shromážděním (vycházelo se ze zastoupení posledních voleb předválečných) a začínající podle amerického vzoru: My, národ československý... Technicky vydržela do roku 1938, stejně jako celý náš ústavní pořádek, zahrnující Katalog práv a svobod, hranice zenu a na mou věru i jazykový zákon působící liberálněji než ten dnešní slovenský, neb i němčina v něm byla, a to na základě usnesení českých stavů z roku 1619, zemským jazykem. (To, že tuhle novinku zavedli vzbouření čeští stavové protestantští, kterých většina byla jazyka německého, se nám poněkud zamlčovalo, germani- sace se házela na krk pobělohorskému útlaku a kletým Habsburkům.) Parlament byl dvoukomorový a měli jsme ústavní i volební soud. President Budovatel si prostřednictvím ministra Nečase v září 1938 nejprve objednal francouzsko-anglický „nátlak“ a na nějakou ústavu se vyfláknul. V čemž úspěšně pokračoval i po roce 1945 v osvobozené vlasti. Stolec presidentský opustil příliš pozdě, nepodepsav Ústavu 9. května z roku 1948, která teprve formálně platnost té z roku 1920 ukončila. Byly tu ovšem Benešovy dekrety, podle leckterého z našich současných politiků dosud základ našeho právního řádu. Inu, nevím. Co takhle třeba ten o zestátnění filmu? Či o táborech nucené práce, či pracovní povinnosti? Berete politikusové? Bereš, lide můj, tento právní neřád? Na slova Ústavy 9. května, všelicos jinde obvyklého zaručující, bojový předvoj dělnické třídy dbal arciť pramálo, však jsme od roku 1939 neměli ani ústavní ani volební soud, k čemu taková buržoázni veteš, že ano? Ústava ČSSR z roku 1960 byla dítkem hrdosti Antonína Novotného - a socialismu vyhlášení. Byla, jednomyslně, jak jinak, přijata nesvobodně zvolenými zástupci svrchovaného lidu 11. července 1960. Z československého lva odstranila tradiční (od roku 1848, dříve ho nebylo) slovenský emblém. Taktéž zbavila ho koruny královské, kteráž nahrazena hvězdou rudou. Změny se dočkala roku 1968 ústavním zákonem o federaci, podle které i Ústavní soud měl být zřízen, a pak až roku 1989 zrušením vedoucí úlohy KSČ. Jinak de facto platila až do roku 1992, neboť nám prý bylo třeba tak zvané kontinuity legality. Nedosloveno arciť, že to byla kontinuita legality totalitní. Ústavu České republiky máme od 16. prosince 1992 a platí od 1. ledna 1993. Má dvoukomorový parlament, jako ta z roku 1920, ale ten tedy prozatím nemáme, neb zástupcové svrchovaného lidu mají i jiné starosti než dbát jakési ústavy. Třeba se spíše věnovati praktickému životu než nějakým zákonům země, takhle přibližně to pravil pan ministr Budínský na obrazovce ing. Hromádkové. Nepřežili jsme snad mezi léty 1969 až 1992 bez Ústavního soudu, ačkoli jsme ho podle slova zákona mít měli? Nenahradila ho dostatečně vedoucí úloha strany? To vše sice už neřekl, ale logicky to vyplývá. Nu, teď tedy Ústavní soud máme. Takové ústavní soudnictví pak dbá o to, aby nejrůznější zákony, právní předpisy a jiná normativa Ústavě země se neprotivila, tak - jak tomu bylo od roku 1938, úředně až do chvíle, kdy nám byl Nejvyšším Charismatikern ohlášen návrat věcí našich... Že šel jejich ohlašovatel do parlamentu hovořit raději o pomlčce, než aby se staral o naplnění ústavy z roku 1920, sem asi také patří. Ústavní soud má a musí mít vážnost. Jenže taková vážnost není jednosměrná ulice. Pokud slova Ústavy hovoří o tom, kdo může volit a kdo může být zvolen a nešpitnou o tom, že k tomu „být zvolen“ je zapotřebí nemalého penízku, zákon volební slova ústavy podle mého názoru porušuje. Protože Ústava není jen kus popsaného papíru, ale instituce zajišťující ústavní pořádek. Státního úředníka prohlašujícího, že ji nepovažuje za svátou, tak jako to pan premiér učinil, nutno považovat za člověka na špatném místě. Neprovedl ten člověk právě na Ústavu svůj slib? K čemu jsou sliby tohoto druhu? Slib sem, slib tam? Ústavní soud, přiklánějící se při výkladu ústavy požadavkům tak zvaně praktickým a hlavně momentální nomenklatuře vyhovujícím, jedná sice v duchu u nás tradičním, ale tradičně zákonně později pád na ústa zavinujícím. Moje vážnost k instituci soudu ústavního tímto rozhodnutím vážně utrpěla. Různorodost a roztříštěnost politického spektra se musí vykrystalizovat přirozeným vývojem a nelze ji nadekretovat. To už jsme to, co NF, jednou měli. Všichni víme, jak to dopadlo. Hanba! ■ 28 POLYGON 4/1996 [pageend30]Bilance českého exilového písemnictví a žurnalistiky PAVEL ŘEHOŘ Podle tvrzení českého poslance Jiřího Payna se v myslích značné části českých občanů uhnízdil názor, že se čeští političtí uprchlíci po přechodu hranic na západ flákali, že vedli celkem spokojený, lehký život, aniž by pro zánik komunismu ve vlasti položili stéblo křížem; kdežto občané, kteří z nějakého, samozřejmě nutného důvodu zůstali v republice, bojovali vesměs urputně s režimem, a uprchlíci je nechali na holičkách, starali se o své. Režim a jeho sdělovací prostředky je nazývali “emigrací”, venkoncem “zrádnou”, a čestný titul exulant zůstával vyhrazen Komenskému a snad ještě komunistickým vůdcům, kteří se, když přihořívalo, uchýlili pod moskevskou střechu. Vychází však nejevo, že tomu vůbec tak nebylo, a je zajímavé, ž se rehabilitace kulturní činnosti exilu ujali vědci neexulanti. Jiří Gruntorád zpracovává tuto tématiku počínaje rokem 1945. Se svými spolupracovníky založil a vytvořil jedinečnou knihovnu Libri prohibiti. Shromáždil v ní tisky, které vyšly v domácím samizdatu, ale především knihy, které vydali v letech 1948-94 exulanti za hranicemi českých zemí. Těch exilových, jejichž bibliografické údaje zachytil v loni vydaném Katalogu knih českého exilu 1948-1994, je 3111. Můžete je shlédnout, ba vypůjčit si v knihovně Libri prohibiti v Praze na Senovážném náměstí 2, kterou pečlivě a přesně vede paní Zdenka Gruntorádová. Katalog LP si nezadá s žádným katalogem velkých městských a státních knihoven, bohatě dotovaných majitelskými organizacemi či sponzory. Vydalo jej Primusovo nakladatelství, a je to četba vpravdě fascinující. Za každým titulem je třeba vidět uprchlíka, který si odpracovával své hodiny, za něž byl placen, doma něco pojedl a hned se vrhal ne “dělání knih”. Vypadá to samozřejmě, lehce: knížka se napíše, vysází se, koriguje se, vytiskne se, sváže se, nakreslí se obálka, rozešle se; tedy věci samozřejmé, snadno zvládnutelné. Za každým tím “se” však musí někdo stát, musí je realizovat. V exilu byla tahle robota ještě docela běžně zjednodušena tím, že se dělala jak ze strany autora tak nakladatelských pracovníků zadarmo, a že i výdaje si ochotníci museli většinou zaplatit sami. I sestavovatel katalogu Jiří Gruntorád a jeho spolupracovníci pracovali bez úplaty. A mám obavy, že si zcela na své nepřijde ani vydavatel. Nicméně odvedli všichni plnohodnotný výrobek. Záznamy a hesla jsou vedeny jednotně a hlavně přehledně, řazení je abecední podle autorů. Ani tituly, které autoři vydali vlastním nákladem katalog neopomíjí. Spolehlivě provází po knižní produkcí exilu. Čtenář - a doufám, že jich katalog najde hodně - se dozví nejen o všech románech a povídkách, které napsali a vydali manželé Škvorečtí, ale seznámí se i s tituly, jejichž autoři jsou zapomenuti, byli zapomenuti už v době vydání, a jisté aspoň někteří si nepamatují názvy svých děl. Dozví se, že v Caracasu žil - a možná ještě žije - politický uprchlík Vilém Špalek, který má na svém kontě čtyři sbírečky povídek o tamních lidech, že Jiří Kovtun je nejen historický dokumentarista, ale i básník, překladatel a romanopisec; že švýcarský spisovatel a dramatik Friedrich Dürenmatt vycházel v době, kdy byl ve východním bloku zakázán, česky a polský v Curychu... To jsou pouze namátkou vybírané objevy - Gruntorádův katalog jich zaznamenává celé spousty. Zachovává je pro budoucnost. Nehodnotí autory ani nakladatele, sbírky veršů Jana Sídka Vonička lásky o 27 stránkách si cení stejně jako rozsáhlého románu Bedřicha Svatoše Mlha šatí strach a věnuje mu v katalogu stejné místo. Jeden titul je zaznamenán stejně pečlivě, stejně obezřetně jako druhý, žádná tiskovina z exilu té doby mu není tak nepatrná, aby ji přešel bez povšimnutí, bez bibliografických údajů. Přehlídku české knižní exilové produkce uspořádal také člen AVČR Aleš Zach. Je odborníkem na dějiny českých nakladatelství. Proto jeho práce Kniha a český exil 1949-1990 se ubírá jinudy, třebaže zpracovává stejný materiál jako katalog Jiřího Gruntoráda. Roztřídil jej podle vydavatelů. Takto uspořádaný katalog vydalo nakldatelství TORST. Možná, že si exiloví nakladatelé zaslouží ještě větší úctu než exiloví spisovatelé. Ujímali se přece cizích textů a za své peníze jim pomáhali dostat je do rukou čtenářů. Byli ovšem i takoví autoři, kteří byli tak přesvědčeni o hodnotě svých myšlenek, uložených do jejich spisů, že si je sami i vydali. I ty zachycuje poctivě Zachova kniha a tím je povyšuje na úroveň významnějších exilových expedicí, jakou byl třeba kolínský Index či římská Křeťanská akademie, curyšská Konfrontace či londýnské Rozmluvy. A pokud mohu posoudit, Gruntorád nevynechal ani jediný titul, a Zach ani jediného nakladatelského odvážlivce. Volně spolu spolupracovali. Zach svoji práci vypravil přitažlivěji, u větších nakladatelství připojil i jejich emblémy (Konfrontace měla např. průběhem času dvě značky, její “potomci” a jednotlivé řady si dali do čela jiné značky). Zach ke všem významnějším připojil jejich stručnou, ale velmi výstižnou historii, v níž zachytil změny, kterými procházela, splývání, dělení, zánik i zmrtvýchvstání. Z těch krátkých historických medailonků čtenář snad snáze pochopí, že vydávání knih v exilu nebyla procházka růžovým sadem, že vyžadovalo lásku ke knize a plné pracovní nasazení... Mezi lidem exilovým i domácím se tu a tam udržuje fáma, že si někteří exiloví nakladatelé na knihách “namastili kapsy”. Čteme-li Záchovy nakladatelské portréty, vidíme, že příčinou složení zbraní byl převážně nedostatek finančních prostředků. Stejnou příčinu “smrti” nacházel i docent brněnské university Michal Přibáň. Tématem jeho práce, České krajanské a exilové noviny a časopisy po roce 1945, kterou vydal s pomocí olomouckého Centra pro československá exilová studia, jsou noviny a časopisy, které vycházely po komunistickém puči 1948 za hranicemi Československa. Přibáň je řadí podle zemí, kde vznikaly, a rovněž on - podobně jako Zach - připojuje ke všem důležitějším časopisům jejich historii i charakteristiku. Novináři, i ti, kteří si mysleli, že ovládají psací náčiní jako Peroutka, spatřovali v novinách právem jeden z nejúčinnějších prostředků boje proti násilí doma. Zároveň to byl takřka jediný a jistě jediněčný zdroj informací pro uprchlíky, a to nejen o politické situaci doma a ve světě, ale i o spolkovém životě v zemích, kam české uprchlíky zavála politická vichřice. Také Přibáň měl po ruce Libri prohibiti, kde je většina novin a časopisů zachycena, bohužel ne všechny. Kromě profilů některých časopisů, o nichž už byla zmínka, vypracoval Přibáň velmi objektivní a zasvěcenou studii o českém (a slovenském) exilu, nejen jak se jevil na stránkách exilového tisku, ale i politicky obecněji. Na samém začátku si všímá vlivu stran, které už neexistovaly, a jeho postupného oslabování, jak se exil prodlužoval a pozice domácího režimu upevňovala. Tento vývoj měl několik zlomů, především ovšem vpád sovětského vojska do Československa, který příchodem nových uprchlíků změnil podstatně spektrum exilového tisku právě tak jako knižní produkce - tehdy vzniklo několik nakladatelství s novými autory, která se POLYGON 4/1996 29 [pageend31]mohla rovnat nakladatelstvím domácím, a často je po umělecké stránce předčila. I v pro uprchlíky nezajímavé zemi, jako bylo Maroko, vycházel Sokolský oběžník - sokolové byli vůbec čilými nositeli myšlenky informací tiskem, v tom se jim vyrovnali mladí katolíci. Časopisy malých skupinek neměly nikde dlouhé trvání, prestoje Přibáň pojímá do svého soupisu. Tvůrci všech tří katalogů vykonali opravdu záslužnou práci, klobouk dolů. Před nimi by si zasloužili uznání všichni, kdož jim k tomu dodali podklady: autoři exilových knih, jejich nekladatelé i novináři. Ti všichni udržovali za hranicemi svobodu slova osobní obětí, kterou si mnohdy ani nedovedeme představit. Ti tři “katalogizátoři” zviditelnili české exulanty zasvěceně, objektivně a kladně, jak si to oni zasloužili. Ne na základě hloupých zpráv agentury JPP jako pánové Payne a Dienstbier, nýbrž na základě jejich kulturních činů. • Nová oblast kultury Rafael Vilémský Po několik týdnů, zhruba od 25. března, byla všechna media, alespoň zde v Evropě, plná aféry s “nemocí šílených krav”, její možné souvislosti s BSA u člověka a jejími důsledky svědčícími o zvláštní hysterii - ne krav, ale lidí, především lidí ve vlivných pozicích. Aféru vyvolalo nedoložené podezření na přenosnost nemoci krav na člověka - několik případů Creutzfeld-Jakobovy nemoci - a politikové a experti vyvozují závratné důsledky: miliony britských krav mají být poraženy a jejich těla spálena, pak už “jen” statisíce a konečně desetitisíce - je to jak sázení do rulety - v jiné zemi má být se statisíci kusů i mladého skotu importovaného z Velké Británie naloženo stejně atd.; a dnes už je možno shlédnout obrovské haldy popelu z krav: obrazy přímo apokalyptické. Asi nikdo není v stavu posoudit, který popud je pro celou záležitost rozhodující: hrůza před epidemií děsivé nemoci, obchodní prospěch - či snad dokonce podvědomě něco jako soustavně potlačované špatné svědomí převrácené v hysterii? Do popředí vystoupila řada postupů v “chovu” dobytka, veřejnosti většinou už dříve známých, u nichž však nová situace vrhla pronikavé světlo na jejich pochybné praktiky. Podle všech publikovaných informací není pochyby o tom, že “nemoc šílených krav” vznikla a rozšířila se krmením skotu zpracovanými částmi mrtvol jejich soukmenovců či jiných přežvýkavců. Je jisté, že nebezpečí je různé podle toho, byla-li skrmovaná zvířata zdravá či nemocná, čím nemocná, jaké jejich části se skrmují, jak jsou zpracovány. Rozhodující je ale řekněme fenomenologická stránka tohoto “technologického” postupu, tohoto zrůdného přinucení býložravců jíst maso, ba stát se kanibaly. K tomu přistupují další zavedené kruté tlaky na tento živočišný druh: masový chov s celou jeho radikální deformací života krávy, dálkové transporty k porážce s jejich krajní krutostí... Z hlediska materialistické dokazatelnosti zůstávají jednotlivé děje izolovány, nemají žádné následky, kromě těch postižitelných přímočarou logikou vázanou na hmotný svět, tedy “vědecky dokázané”. Díváme-li se na záležitost se snahou pochopit vnitřní - a to znamená i mravní, estetické, duchovní - souvislosti světa, tušíme, jak takové postupy masa- a ziskuchtivosti za každou cenu musí nezbytně přivodit katastrofy, jež jejich povaze odpovídají. S přenosností na člověka to podle všeho nevypadá zatím zdaleka tak hrozivě, jak mnozí žurnalisté v kritických dnech naznačovali. Záležitost ale vyvolává další dílčí katastrofy. Jednou z nich už je i zmíněná hysterie “evropských” i jednotlivých státních úřadů a za ní zřejmě stojící tlak trhu, který doufá, že se tím “zotaví” z neustálé nadměrné nabídky masa. Musí se konstatovat, že už to samo o sobě je katastrofou, i bez epidemie BSA u člověka, katastrofou lidství, zdravého rozumu, zdravého cítění. K problematizaci jednání civilizace vůči přírodě přispěla celá řada ekologických problémů, v mnoha případech podnícených katastrofami nebo hrozbami katastrof globálního dosahu, která se dnes dotýká téměř všech oborů velkotechnologické činnosti člověka. Ani je nemusíme jednotlivě uvádět, i kdo se o ně nezajímá, slyší vždy o jedné z nich během krátké éry její žurnalistické aktuálnosti. V odpovídajícím oboru - a to znamená prakticky ve všech oborech lidské činnosti - působí ale ekologická problematika trvale a vytváří, často nevítána, novou oblast činnosti, informací a úkolů, ekologii oboru, u mnohého včetně otázky etiky jednání se zvířaty. K. tomu přistupuje skutečnost, že určitá část lidstva nahlíží a prožívá tuto problematiku jako krajně naléhavou. I ona je nepominutelným popudem. Vše poukazuje zřetelně na to, že záležitosti vztahů mezi člověkem a přírodou, mezi lidským a zvířecím světem se při dnešních globálních rozměrech a extrémní technologizaci hospodářství stávají existenčními problémy celé civilizace: nejen přírodovědeckých a technologických, nýbrž neméně humanitních oborů, etiky, psychologie, národohospodářství i politiky - a v neposlední řadě nedílnou součástí společenské diskuse, publicistiky. Taková nová - a v mnoha směrech kontroverzní - oblast ale vyžaduje zvlášť naléhavě společenské umění zacházet s ní, umění jednat v konfliktních střetech; označil bych je jako ekologickou kulturu, podobně jako známe v podobném smyslu kulturu politickou. Je zatím v plénkách, a stojí tedy za to, zamyslet se nad jejími problémy a překážkami. *** Příležitost k takovému zamyšlení poskytuje rozhovor s Markem M. Rissim od M. Wahlenové v 6. čísle minulého ročníku POLYGONU a čtenářské reakce na něj. Tento příspěvek se v hluboce mravním záběru, i když jen ve zkratkách, dotkl nejpróblematičtějších oblastí jednání lidské společnosti se zvířaty: pokusů, masového chovu dobytka, jeho několika otřesných specialit, jeho transportů, “výroby” kožešin, zoologických zahrad a cirkusů, krutosti různých zápasů zvířat a právě i šílenství skotu a jeho souvislostí. (Je ostatně nutno ocenit prozíravost autorů i redakce, že se této tématiky ujali už před poslední, úvodem zde zmíněnou aférou.) Jeho forma je ale zárověň ukázkou toho, jak je ekologickou kulturu teprve třeba vyvíjet. Otázky a komentáře jsou formulovány tak provokativně, že u čtenáře v jiné situaci informovanosti, smýšlení a s jinými emocionálními předpoklady vyvolává postoj odmítavý až nepřátelský, vedoucí až k zatvrzení v opačném extrému. V takových poměrech je konstruktivní rozhovor nemožný a celá diskuse kontraproduktivní. Z tohoto hlediska představuje onen příspěvek záporný příklad “ekologické kultury”. 30 POLYGON 4/1996 [pageend32]Tomu odpovídaly i neobyčejně intenzivní, většinou nesmiřitelně působící čtenářské reakce, na druhé straně bezvýhradně souhlasné od čtenářů disponovaných podobně jako autorka. Pokusme se z tohoto hlediska roztřídit a reflektovat také argumentaci odmítavých příspěvků. 1) Skupina protestů je rázu politického: s ekologickou problematikou vystoupili a dodnes ji převážně zastupují levicové nebo jim blízké kruhy. To svádí pravicově orientované k tomu, že zahrnou celou ekologickou problematiku do levičáckého (a z komunismu podezřelého) komplexu, který je pochopitelně třeba potírat. Nerozlišuje se mezi věcí samou a politickými silami, které ji za daných poměrů zastupují. Ekologická hnutí se přitom zasazují o zachování, obnovení a přizpůsobení dnešním poměrům: posledních zbytků přírody a přirozeného prostředí, tradičních způsobů hospodaření, s tím souvisejících sociálních a kulturních vazeb, tedy o organickou pluralitu společnosti a ekonomiky. Dnešní pravicové politické síly prosazují naproti tomu technologizaci a merkantilizaci celé společnosti i její přirozené základny, které v zájmu prosperity, mnohdy jen okamžité nebo zdánlivé, odstraňují všechny zbytky někdejších způsobů hospodaření, sociokultumích vztahů i nehospodářských činností. Když se tyto síly nazývají (na základě politických tradic, které za dnešních poměrů ztratily platnost) konzervativními, jedná se o hrubé klamání veřejnosti. Přívlastek “konzervativní” v pravém smyslu slova by dnes patřil ekologům. 2) Z dalšího druhu protestů je cítit zasloužilé pracovníky doby “hospodářského zázraku” a jejich sympatizanty, v nichž ekologická argumentace vyvolává dojem že jejich životní pracovní úsilí o hospodářský vzestup je uváděno v pochybnost či že se dokonce ocitá na lavici obžalovaných. Takové pocity jsou neoprávněné a neměly by být vyvolávány. Oné dobyje naopak třeba si vážit; byla to doba obdivuhodného zápasu a vydobytí blahobytu pro téměř celou populaci tehdejšího “prvního světa”. Jakkoli zní pojem “blahobyt” dnes leckomu pochybně, byl to úctyhodný výkon hospodářský, technický, sociální i politický, též doba dosud nevídaného sociálního smíru a do značné míry i sociální solidarity. Jak jsme tento “Západ” z perspektivy komunistických poměrů obdivovali! A právem, v mnoha směrech zůstane vzorem pro celé lidstvo. Že nám zanechal mnohá těžká dědictví - mnoho z přírody globálně zničené, mnohé přírodní rezervy čerpané bez rozumné míry, zbídačený ’’třetí svět”, velkou část technologií ekologicky neúnosných a především dobyvačnou, cynickou a drancovací mentalitu technologického jednání - je zcela jiná kapitola, nemůžeme tím onu epochu šmahem obviňovat, ona nemohla mít pro tyto aspekty smysl. Ty se staly úkolem doby naší, epochy zcela jiné, doby hospodářsko-technologické i sociologické globalizace, doby těžkých rozporů a zápasů, v níž se vedení společnosti zříká sociálních úkolů, v níž zaniká “řízená” regionální sociální solidarita, ale zápasí se zato o solidaritu globální, doby, v níž se drancování přírody stupňuje do nepředstavitelných rozměrů a zároveň vzrůstá a organizuje se odpor proti němu, ze strany báze i ze strany řídících sil. Taková rozporuplná doba vyžaduje energickou a všestrannou splečenskou dikusi, tedy hledání cest dalšího vývoje. Snaha o její potlačení, o vyloučení ekologické tématiky je anachronismem. Časy “nerušeného” technického a hospodářského růstu jsou nenávratně pryč. 3) Jiná skupina protiekologických snah patří k rozporům naší současnosti, k oné straně zápasu, jež prosazuje neomezenou vládu tržních zákonitostí v přesvědčení, že jen ony jsou schopny a povolány vést a organizovat lidstvo k úspěšnému zvládnutí jeho existence, že jakékoliv omezování - sociální, ekologické, morální - vlády tržního hospodářství je ke škodě vývoje lidstva či že jej přímo ohrožuje. Druhá strana naproti tomu nahlíží nezbytnost a naléhavost pronikavých korektur ekologických, sociálních a etických, inspirovaných prakticky ohledem na přítomnost i budoucnost, u mnohých i duchovně a nábožensky. Ten zápas musí být vybojován, další vývoj lidstva vede, jak je vidět, jen přes něj. Ale dobré plody může přinést jen, bude-li veden “férově”. Cenzura a zákazy publikace, vylučování témat, osobní difamace protivníků, ale ani zbytečné provokace nemohou přinést nic rozumného. 4) A konečně je tu skupina protestů, kdy popisovaná fakta vrhají špatné světlo na povolání jejich autora (pokusy na zvířatech, chov dobytka...). Je to reakce do jisté míry pochopitelná: jde v důsledcích o ohrožení vlastního společenského postavení a výdělečné činnosti. Protestující je přitom odborně fundován, může některou formulaci předlohy upřesnit či dokonce poopravit, chybí mu ale odstup, naprosto nepřipustí ani na hypotetické rovině možnost, že celá tato činnost může být pochybenou. Tím ovšem ztrácí celá argumentace pro podstatu diskuse smysl a význam. V této souvislosti si cením postoje jednoho přítele. Pracoval jako chemik na vývoji základních látek pro výrobu agrochemických pesticidů, jež mohou též sloužit výrobě (bojových) nervově paralytických jedů. Činil tak jako zcela ekologicky smýšlějící a důkladně informovaný člověk. Ale vyznává otevřeně: “Příliš dobře mě platili a byla to přitom zajímavá práce. Byl jsem slabý a líný na to, abych sejí zřekl, a je nemožné, že bych byl našel jiné tak výhodné zaměstnání. Kdybych to byl přesto udělal, cítil bych se tehdy i dnes určitě lépe, ale takto musím prostě žít s tím, že jsem se s plným vědomím zasloužil o velkovýrobu tvrdých jedů pro tuto Zemi a její různé obyvatele.” Tak nezaujatý postoj nelze zřejmě očekávat od každého. *** V těchto čtyřech zdrojích lze vidět motivaci asi většiny odmítavých postojů vůči ekologii vůbec. Ještě krátce k prostředkům v nich použitým. Mohli jsme si přečíst řadu věcných argumentů (například ve prospěch nezbytnosti pokusů se zvířaty, ekonomických či zemědělských), ale též mnoho projevů rozhořčení, které do kulturní diskuze nepatří: 1) Volání po vyloučení této tématiky, tedy po jejím zákazu, v některých případech zdůvodněné tím, že pomoc trpícímu člověku má přednost. Podle takového požadavku by byl povolen vždy jen jediný, ten za nejnaléhavější uznaný (kým?) směr lidského snažení. 2) Snaha o diskreditaci autorky poukazy na její nedostatečnou informovanost (ve speciálních podmínkách výkrmu telat, v předpisech pro anestezii a péči při pokusech se zvířaty a j.), dokonce na jazykové neznalosti (“problém s angličtinou” u “vytékajících očí”: ale ony ty oči králíků při Draizého testu mnohdy nejen slzí, nýbrž skutečně “vytečou”, jsou vyžrány!), až po překroucení výpovědí až do triviálnosti. Je přitom zajímavé, že protestující pisatelé většinou nerozlišují mezi formulacemi autorky a odpověďmi interviewovaného - renomovaný televizní zpravodaj mluví o svých autentických reportážích - a nazývají celý příspěvek “článek M. Wahlenové”. POLYGON 4/1996 31 [pageend33]3) Srovnání nynějšího, příspěvkem kritizovaného stavu s někdejšími, daleko krutějšími praktikami (dnešní hrůzný výkrm telat je údajně mnohem méně krutý než dřívější masové a k tomu zcela nerentabilní zabíjení přebytečných telat hned po narození). 4) Některé entuziastické vývody (např. o tom, jak bezprostředně díky pokusům se zvířaty bude lidstvo zbaveno zhoubných chorob, utrpení a smrti, pokud pokusníci nebudou obtěžováni ochránci zvířat) si nezadají s opačně laděnou rétorikou autorky interview. 5) V některých případech je použito určité argumentace jako definitivního výsledku bez ohledu na to, že proti ní stojí už po desítiletí protiargumentace, aniž by bylo možno dosáhnout všeobecně uznaného výsledku (např. aféra conterganu: bylo to pouhé opomenutí určité oblasti pokusů - očividně účelové tvrzení ve prospěch farmaceutického průmyslu - nebo systematické selhání zvířecích pokusů?). Někdy je tvrzen prostě opak oproti rozhovoru (uplatňuje se u pokusů se zvířaty sadismus nebo ne; uplatňují se při novém způsobu určité mučivé “techniky” nebo ne): zde už diskuse nevede dál, tvrzení by se musela doložit fakty nebo spolehlivými údaji, což se publicistické sféře vymyká. Všechno dokládat nelze už proto, aby se publikace nestaly nečitelnými, nejde o vědeckou dokumentaci. Nezbytnou podmínkou smysluplné diskuse je zdravá důvěra vůči partnerovi, že tvrdí jen to, co pokud možno spolehlivě ví. U řady otázek, zvlášť u medicinálních, farmaceutických a toxikologických pokusů na zvířatech nelze na věcné rovině dosáhnout pokroku, protože u oponentů se v podstatě jedná o rozdílný světonázorový přístup. Zastánci pokusů stojí na základně mechanistického obrazu světa a jemu odpovídající medicíny: následek je jen výsledkem materiálně měřitelných vlivů. Nemoc je výsledkem mechanických, chemických a bakteriologických dat, v podstatě bez ohledu na druh. (Druhová specifičnost je jen výjimkou, rušivou okolností.) Zásadní kritikové pokusů se naproti tomu dopracovali k prohloubenému pojetí medicíny, vidí jedinečnost každého živočišného druhu, projevující se ve specifičnosti reakcí, u člověka v podstatné roli jeho duševně-duchovní sféry na vznik nemocí a jejich léčení (tedy ne pouze vedlejší psychosomatické vlivy). V tomto pohledu představuje pokus na zvířeti spíše dezinformaci vůči lékařskému, farmaceutickému, toxikologickému problému. V takové situaci nezbývá nic jiného, než uznat oprávněnost existence druhého světového názoru, nepředpojatě očekávat o přijímat výsledky z obou stran. I když člověk zůstane zastáncem vlastního postoje, akceptovat skutečnost, že za daných okolností není věda v stavu poznat a prokázat definitivní pravdu. Takový postoj přinese vzájemný respekt protivníků, který jim může jen napomoci v hledání pravdy. To platí i pro publicistiku, politiku a celou společenskou diskui, pokud se těmito otázkami zabývají. Nynější doba od nás zřejmě vyžaduje - po výhradní vládě novověkého racionalistického světového a vědeckého názoru - něco nového: pluralitu vědeckých postojů, opravdu upřímné uznání legitimity různosti zásadních pozic. Jako předobrázek nám může sloužit fyzikální poznatek o současném vlnovém a kvantovém charakteru záření: v určitých fyzikálních aspektech se záření jeví jako vlnění, v jiných jako sled vysílaných energetických kvant. Mezi fyziky užjistě není zastánců jednoho či druhého. • SMYČCOVÝ ORCHESTR Hudební a umělecké školy v Hradci Králové, 25 nadšených virtuosů ve stáří od 13 do 18 let, hraje na svém 2. švýcarském turné díla velkých mistrů: Dvořák, Stamic, Saint-Saëns, Benda, Vivaldi Glattbrugg, škola Lättenwiesen, pátek 28. června, 19.00 h. Regensdorf, při bohoslužbě v kostele sv. Mauricia, sobota 29. června, 18.30 h. Schinznach Bad, matinée v Kurhotelu im Park, neděle 30. června, 11.00 h. Schaffhausen, Zwinglikirche, neděle 30. června, 20.00 h. Lenzburg, Reformierte Stadtkirche, pondělí 1. července, 20.00 h. Spreitenbach, Kreuzkirche, středa 3. července, 19.30 h. Muri (AG), Alterswohnheim St. Martin, čtvrtek 4. července, 19.30 h. Wabern, ref. kostel Kirchstrasse 210, pátek 5. července, 20.00 h. Chur, Erlöserkirche (Tödistrasse 10), sobota 6. července, 16.30 h. (doprovod bohoslužeb) Zürich 8, Reform. Kirche Balgrist, neděle 7. července, 19.30 h. (doprovod bohoslužeb) Vstup volný - sbírka Redakci POLYGONU došel dopis od pana Dr. Felixe Uhla se žádostí o zveřejnění jeho „Prohlášení“ - reakci k „Omluvě“ Jana Beneše v Polygonu č. 3/96, v němž uvádí svoje stanovisko. Dr. Uhl si přeje zveřejnit své prohlášení nezkráceně - a v tom je kámen úrazu, protože není právě stručné. Polygon musí s místem na svých stránkách šetřit. Redakce proto dr. Uhla touto cestou prosí, aby sám zaslaný text přiměřeně zkrátil, protože sama se k tomu kroku neodvažuje. 32 POLYGON 4/1996 [pageend34]POLYGON je časopis objektivních dopisovatelů, kteří vidí, slyší a nemlčí. Prodej Polygonu v České a Slovenské republice nemůže pokrýt náklady spojené s jeho výrobou. Prodává se tu za 25,- Kč vč. poštovného. Rozdíl mezi prodejní a výrobní cenou je hrazen z dobrovolných darů a sponsoringu. Za sponsoring je v našem případě považován minimální obnos 300,-CHF (nebo ekvivalent v jiné měně). Do dnešního dne přispěli svým sponsoringem na rok 1996: Agentur Pazdera, Zürich (CH) - Blanka a Rudolf Linkoví, Göteborg (S) Dr. Ed. Vedral, Cicero, IL (USA) - Ruda Chalupa, Uppsala (S) - Dr. P. Straka M.D., Quito (Ecuador) Anonymní sponsor z Quatemaly Jim všem patří srdečný dík. Doufáme, že se přidají další, abychom mohli počet exemplářů pro prodej doma dále zvyšovat. UBYTOVÁNÍ V PRAZE Třípokojový byt s kuchyní a příslušenstvím v Praze blízko stanice metra - za rozumné ceny. Volejte +42-2-256806 nebo pište na adr.: J. Plíhal, Mánesova 48 120 00 PRAHA 2 PRODEJNA ČESKÝCH KNIH PŮJČOVNA ČESKÉHO VIDEA je otevřena denně na Badenerstrasse 698, 8048 Zürich Telefon 01/431 68 78 Telefax 01/432 95 92 ŠPANĚLSKO - DENIA - COSTA BLANCA Atraktivní nabídka nemovitostí - byty, vilky, pozemky - v nejkrásnější části Bílého pobřeží. Prodej a pronájem. Bližší informace podá: INTERSERVICE, Věra Divoká C./Cop 14, E-03700 Dénia (Alicante) tel. 0034(9)6/578 58 36, fax 0034/6/642 21 33 Osobní návštěvy v místě podle dohody. Právní pomoc čtenářům Polygonu poskytne JUDr MILAN HULÍK advokátní kancelář Bolzanova 1 11503 PR AHA 1 Telefon / telefax: +42-2-24 21 04 49 NA AZUROVÉM POBŘEŽÍ strávíte krásnou dovolenou v zimě i v létě. V zimní sezóně, když kvetou mimózy, se můžete zúčastnit četných karnevalových průvodů a koncertů, slavnosti sklizně citronů a pomerančů nebo slavnosti mimózy v Saint-Raphaělu, lázeňském městě mezi Saint-Tropez a Cannes. Je to nejvhodnější období k seznámení se s krásami francouzské Riviéry. Od května do října Vás tam přivítají mořské pláže. Zeje Riviéra drahá? Najmete-li si dvoupokojové apartmá s možností vaření, vyjde Vám dovolená levně. Pište o bližší informace na adresu: Les Tourterelles, 47 Allée du Touring Club, F-83700 Saint-Raphaël nebo volejte večer 0033-94 82 37 41 POLYGON 4/1996 33 [pageend35]OVOCNÁ CUKRÁRNA V GOTEBORGU VÁM NABÍZÍ: ovocné polévky, ovocné speciality, ovocné zmrzliny, ovocné dorty FIT FOR LIFE Obrázkové knížky česko-švýcarského nakladatelství bohem press ve 42 jazycích (samozřejmě i česky a slovensky) Těšíme se na Vaši milou návštěvu, RODINA LINKOVA Tràdgàrdsgatan 2 S411 08 GÖTEBORG Telefon 031 / 130129 K dostání u všech dobrých knihkupců Pazdera für Versicherungs-, Finanz-, Unternehmens- und Rechtsberatung; Treuhandbüro sowie Handel mit und Vermittlung von Immobilien ♦ Neutrální expertizy. ♦ Porady v pojištění, financování, podnikání, koupi a prodeji nemovitostí. ♦ Budete dědit ve Švýcarsku, České nebo Slovenské republice? Pozor na paragrafy! ♦ Jak vysoký bude Váš důchod? ♦ Jak dlouho budete pobírat výplatu v případě nemoci či úrazu? ♦ Zajímáte se o koupi akcií, obligací apod.? ♦ Znáte výhody "třetího sloupce jistoty"? ♦ Chtěli byste vědět, co je nezbytné a co více či méně nutné v otázkách pojištění? ♦ Vyřizujeme náhrady škod z pojišťoven ve Švýcarsku, SRN, ČR, SR. ♦ Platíte vysoké daně? Švýcarské bankovnictví a pojišťovnictví skýtá nejvyšší možnou záruku solidnosti a bezpečí. Nejsme vázáni žádnou společností, můžeme Vám proto ve všech směrech vždy optimálně a objektivně poradit. POJIŠTĚNÍ NÁVŠTĚV z České a Slovenské republiky či jiné země Jistě Vám přijde vhod možnost uzavřít výhodné pojištění na nemoc, úraz, úmrtí event, převoz nemocného či zemřelého na náklady pojišťovny. O tom všem Vám milerádi podáme podrobné informace. Denně jsme Vám k dispozici již více než dvě desetiletí na adrese: AGENTUR Pazdera Kreuzplatz 20, 8008 ZÜRICH, Schweiz Tel. +41-1-932 3222, Fax +41-1-932 5203 [pageend36]