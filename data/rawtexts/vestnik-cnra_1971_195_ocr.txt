VĚSTNÍK ČESKOSLOVENSKÉ NÁRODNÍ RADY AMERICKÉ Číslo 195 Leden 1971 JOSEF FALTA: PRAPOR NAD KOMUNISTICKÝMI TRŮNY Každá událost v oblasti sovětského vlivu ve východní Evropě musí nám připomenout konferenci hlav spojeneckých velmocí v Postupimi, zahájenou 17. července 1945, jež rozhodla o mnohých otázkách poválečné úpravy s osudnou neúplností. Čtení o průběhu této konference dnes až zahanbuje tím, jak tam sovětský premiér Stalin vystupoval a mluvil a jak zacházel se spojenci: výsměšně, s nevážností až provokativní. Obnova Polska byla z nejdůležitějších otázek: velmoci, které na podzim r. 1938 a z jara 1939 krčily rameny nad znásilněním Československa, poznaly chybu a za půl roku šly do války pro napadené Polsko. Vzpomeňme si, jak chy- trácky a nepoctivě se choval Sovětský svaz ve věci československé a později i ve spojeneckých poradách o obraně Polska, jak ujednal spojeneckou a hospodářskou smlouvu s Hitlerem, společně s ním přepadl Polsko a předstíraje “slovanské zájmy” zabral prostě jeho východní polovinu. Strach o to, co se stane s těmito úrodnými kraji a s petrolejovou oblastí, děsil Poláky celou dobu války. Doufali v zázrak sovětské slušnosti, doufali ovšem marně, ani ten petrolej jim nezůstal. Když v Postupimi Churchill za Trumanovy podpory trval na tom, že Polsko nesmí být ožebračeno, Stalin se vytasil s pověstnou Curzonovou linií z doby po první válce, a pak velkomyslně navrhl “spravedlivé” vyrovnání: aby za 70,000 čtverečních mil, kterých se za německého vpádu zmocnil Sovětský svaz, dostalo Polsko necelých 40,000 čtv. mil — z německého území. Britanie a Spojené státy a Francie stěží mohly namítat něco proti náhradě za německé zpustošení Polska, ale Stalinovi ovšem šlo jenom o to, aby uloupení východních krajů polských bylo mlčky uznáno a aby touto výměnou území vytvořil podmínky pro budoucí spory s Německem a pro posílení sovětského vlivu. V Postupimi byla také polská delegace vedená presidentem Bierutem a podporovaná Stalinem. Slyšme, čím Bierut omračoval západní spojence a ujišťoval Churchilla a Edena: Není ani pomyšleni, že Polsko bude komunistické, říkal. Chce být ovšem v přátelském poměru k Sovětskému svazu, (Stalin totiž chtěl mít na sovětských hranicích jenom státy s přátelskými vládami), ale nebude napodobovat sovětský řád a vzepře se každému, kdo by toto zřízení chtěl polskému lidu vnucovat. Sovětská tajná policie prý vlastně odchází a nebude už z Polska nikoho vyvážet na Sibiř, nebude mít v Polsku co dělat a polská policie bude zcela nezávislá. Poměry se “normalisují”, nepřestával tvrdit polský president, a dušoval se, že Polsko bude z nejdemokratičtějších zemí v Evropě. Poláci prý nemilují policejní režim a zůstanou prý tedy jenom nějaké nepatrné výjimky, dokud se nezahojí válečné rány. Volby v Polsku, ujišťoval Bierut, budou mnohem demokratičtější než v Anglii, všecko se bude vyvíjet v nejlepší shodě, neboť i katolické duchovenstvo je nadmíru spokojené. President Bierut mluvil ovšem za tu vládu, kterou Sovětský svaz vnutil Polsku v podobě lublinského výboru, a podle toho vypadalo jeho ujišťování a pak skutečný vývoj. Bylo to údobí vlád “národní fronty”, jednoho z největších poválečných podvodů, který se uplatnil ve všech zemích sovětského vlivu a dal rozhodující moc komunistické menšině. Předáci nekomunistických složek této “národní fronty” byli postupně vyhazováni z vlády, vylučováni ze svých stran na rozkaz vedení strany komunistické, byli napadáni komunistickým tiskem a konečně vzati do vyšetřování, postaveni před soud, odsouzeni na mnoho let do žaláře nebo popraveni. Tak zahynuli demokratičtí lidoví vůdcové, právě ti, kteří před válkou a za ní statečně odporovali fašistickým režimům ve svých zemích. Přitom sovětská armáda zabavovala a odvážela domů jako válečnou kořist celé průmyslové podniky ze států, které “osvobodila” — ovšem někdy z kořisti něco také vrátila jako “Stalinův zvláštní dar.” Tak to bylo všude, kam vkročilo sovětské vojsko doprovázené (podobně jako vojsko Hitlerovo) tajnou policií. I Československo bylo postiženo řáděním policejních agentů provokatérů, a probíráme-li se záznamy z tehdejší doby, nevěříme už ani svým očím, jaký teror dovedli komunisté pod pláštíkem národní fronty rozpoutat, co krve prolít a kolik životů utratit. Po demokratických předácích a církevních osobnostech došlo nakonec i na vůdce komunistické, kteří se znelíbili Stalinovi. Ani v Polsku nebylo jinak. V polovině listopadu 1949 byl s několika ministry vyloučen z komunistické strany hlavní tajemník Wladyslaw Gomulka, o vánocích byl pak s generálem Žymierským zatčen a odsouzen pro protistátní pikle. Stalin si zabezpečil Polsko tím, že velitelem polské armády a ministrem obrany ustanovil sovětského maršála Rokosovského. Polsko musilo vystoupit z mezinárodních hospodářských a měnových svazů, průmysl byl zapražen do služeb sovětských zájmů a polské zemědělství “vyspělo” za stalinského režimu tak, že celá pětina orné půdy ležela ladem — venkované byli nahnáni do průmyslových podniků. Podvodné “volby”, propaganda a hromadné procesy s úchylkami a spiklenci, vyhlazování “titovštiny” a “drcení hadích hnízd,” plány k společnému přepadení odbojné Jugoslávie nenasytily a neošatily lid v komunistických zemích a nedovedly mu opatřit ani bydlení. Dělníci ožebračováni měnovými “reformami” a vydíraní neustálým zvyšováním pracovních úkolů, pozbyli trpělivosti: v červnu 1963 došlo ke krvavým projevům odporu v Československu a nepokoje přeskočily do východního Německa, a do Polska, do Maďarska a na Balkán. Byly sice krvavě potlačeny vojskem a policií, ale přece jen nastaly různé změny v hospodářství i v úřadech a v Maďarsku musila dokonce odstoupit vláda nenáviděného Rákosiho. Za další tři léta propukly nové bouře polského lidu. Koncem června 1956 potlačila sice vládní ozbrojená moc prudké demonstrace v Poznani, kde bylo usmrceno přinejmenším padesát účastníků, zraněno několik set a uvězněno na tisíc lidi. Ale odpor se šířil, vynutil si změny ve vedení strany i ve vládě a 21. října 1956 vrátil se ze žaláře v čelo komunistické strany i Wladyslaw Gomulka. Sověty pojaly obavy, že se jim Polsko vymkne, do Varšavy přiletěl tedy [pageend1]VĚSTNÍK JANUARY 1971 Organ of the Czechoslovak National Council of America Published monthly (Except bi-monthly July-August) Subscription $2.00 a year — Outside U.S.A. $3.00 Editor—VLASTA VRAZ Office: 2137 So. Lombard Avenue, Cicero, Illinois 60650 Tel.: 656-1117 Second class postage paid at Chicago, Illinois VESTNÍK LEDEN 1971 Orgán Československé národní rady americké Vychází měsičně (s výjimkou dvojčísla v červenci-srpnu) Předplatné $2.00 ročně. — Mimo U.S.A. $3.00. Redaktorka—VLASTA VRÁZOVÁ Úřadovna: 2137 So. Lombard Avenue, Cicero, Illinois 60650 Tel.: 656-1117 Chruščev s Bulganinem a rád nerad ujednal s Gomulkou dohodu. Sovětská armáda byla odvolána a s ní i maršál Rokosovskij. Padesát středisek, zřízených v Polsku r. 1949 k potírání “gomulkovštiny”, namáhalo se tedy celých sedm let nadarmo — Gomulka byl hrdinou dne a lid očekával, že “zlatý říjen” je začátkem svobodného života, zvláště když za týden po Gomulkově návratu k moci propukla revoluce v Maďarsku. Gomulka však musil slíbit Moskvě, že bude podporovat její politiku, a to se ovšem neshodovalo s tím, co si poznaňští demonstranti představovali a zač obětovali životy. Když nadšení nad prvním úspěchem vyprchalo, polskému lidu objevil se Gomulka v staré úloze aparátnika, který nedovolí, aby strana musila v něčem povolit, ustoupit, přiznat se k chybě a aby byla ohrožena její svrchovaná moc ve státě. Po krátké “oblevě” začal Gomulka zase zmra- zovat polské poměry a upevňovat autoritu stranické byrokracie ve všem a všudy. Síly uvedené v pohyb je sice možno zpomalit, na chvíli snad i rozptýlit, nikomu se však nepodaří zastavit je nadobro, nezmění-li se poměry, proti nimž se ty síly vzepřely. Hromadila se tedy nová nespokojenost, tím horší, že byla namířena proti muži, s jehož vysvobozením ze žaláře bylo spojeno tolik nadějí. V březnu 1968 se toto napětí vybilo hlavně na vysokých školách, kde studenti podporovaní dělnickou mládeží demonstrovali proti znásilňování svobody vyučování, proti potlačování vědeckých názorů a moderních hledisk v umění a také proti pronásledování všech, kdo měli “nebezpečný” styk se studentskou mládeží československou a s pracovníky t.zv. československého jara. Gomulka sáhl k bezohledným opatřením. Poslal na studenty policejní a miliční oddíly, dal zatýkat, odsuzovat a vylučovat ze škol. Stíhal nejen studenty, nýbrž i jejich rodiče a příbuzné, kteří byli pak zbavováni pracovních míst ve státních úřadech, v novinách, vědeckých ústavech a podnicích, v průmyslu, ve školách atd. K tomu všemu zahájil ještě protižidovskou kampaň — snad aby vzal vítr s plachet některým svým protivníkům ve straně, kteří oblíbeným antisemitismem chtěli podrýt jeho postavení. Hodila se mu sovětská kampaň proti sionismu a Izraeli a obvinil polské židy z nevlastenectví, což při účasti polského židovstva v legiích za první světové války a při hrozném utrpení a hrdinském odporu za německé okupace byla asi nejhlubší urážka. Po sovětském vzoru znemožňoval Gomulka vystěhovalectví do Izraele jednak zákazy, jednak vydíráním. Snad se mu podařilo na čas rozeštvat jednotlivé vrstvy národa a zvýšit moc policie, úřadů a stranického aparátu, ale tím zároveň kryl nepořádky a zmatky v hospodářském životě, které tak charakterisují každý “ukázněný” komunistický režim. Ačkoli Polsko vyváží stroje do Sovětského svazu nebo na jeho účet do t.zv. rozvojových zemí, ačkoli buduje továrny ve státech sovětského bloku (také v Československu, kam dokonce — např. do náchodské oblasti — posílá i textilní dělníky), polské průmyslové závody mají zařízení zastaralé a špatné. Rovněž zemědělství je v bídném stavu a ustavičné ukládáni vyššich pracovních výkonů pobuřuje tím více, že výdělky zaměstnanců jsou bídné. Některé kraje, jako je hornoslezská uhelná pánev, průmyslový a přístavní okruh Gdaňsk, Gdynia a Štětin a pod., mají sice jakési 2 • VĚSTNÍK přednostní postavení, ale ani tam nejsou mzdy příliš vysoko nad průměrem. Přitom zásobování stále vázne, zvláště masa je málo a je nedostatek oděvů a obuvi. Jenom kořalky je dost — jako v Sovětském svazu a kdysi carském Rusku. Všechny stížnosti a žádosti o nápravu byly marné, nesplnily se ani naděje na výhody z úpravy poměrů k Západnímu Německu, lid tedy přestal důvěřovat slibům vlády a již od r. 1968 byl Gomulka terčem posměchu. Polská veřejnost mu také neodpustila, že se po boku Východního Německa, Maďarska, Bulharska vydal na vasalskou trestnou výpravu Sovětského svazu do Československa. Když tedy vláda právě před vánočními svátky zdražila o 20 procent potraviny, otop, šatstvo a jiné nezbytné životní potřeby, v průmyslových oblastech propukly 14. prosince nové demonstrace. Předseda vlády Cyrankiewiez, bývalý redaktor krakovského dělnického Naprzódu, nařídil bezohledný zákrok a vyslal na demonstranty také milici a vojsko s tanky. Hněv lidu obrátil se tedy přímo proti všem institucím komunistické strany a ovšem proti surové policii, která bojíc se spravedlivé odplaty, střílela i do žen a dětí. Obětí je na sta, ale nikdo se už neodvažuje tvrdit, že výtržnosti byly dílem “chuligánů, dobrodruhů, lenochů, zločineckých živlů a zahraničních agentů,” kteří prý jenom chtěli plenit. Demonstrace smetly však také Gomulku i s presidentem Spychalským a premiérem Cyrankiewiczem a Moskva, která ještě před těmito událostmi vyslechla Gomulku, požehnala nové vládě Edwarda Gierka. Ta slibuje, že dvě léta nezvýší ceny zboží, nejhůře placeným kategoriím zaměstnanců, pensistům a rodinám s mnoha dětmi poskytla skrovné přídavky, ale přistavní průmysloví dělníci v gdaňské oblasti, kteří demonstrace zahájili, nedostanou nic, protože jejich mzda je poněkud vyšší než vrcholná mez určená vládou. Světový tisk vzal toto zlepšení na vědomí a pochválil vládu. Už se nestřílí a tak je po sensaci. Pověstný strach zachvátil však po těchto bouřích i sousedy Polska. Honem se tam upravují dělnické mzdy, o překot je sháněno zboží do obchodů, mění se prodejní hodiny a stranický tisk a vládní činitelé doplňují tyto “reformy” štvanicemi na intelektuály. Jsou také vyměňováni členové vlád a v Československu kromě toho se znovu zavádí hospodářská centralisace. Události v Polsku přece jen potvrzují, co polský president Bierut chtěl Churchillovi jenom předstírat: opravdu, není ani pomyšlení, polský lid nebude komunistický. Ale tyto události jsou zajímavé ještě jinak. Oživují totiž vzpomínku nejen na_ protesty polského lidu proti účasti Polska na in- vasi do Československa v srpnu 1968, nýbrž i na starší styk polského studentstva s českým. Letos v květnu bude tomu 80 let, co se v Praze konal první sjezd pokrokového studentstva slovanského, kam polští studenti přinesli revoluční píseň Czerwony sztandar. V překladu náchodské učitelky Běly Raichlové-Krapkové (zemřelé r. 1951) zdomácněla tato píseň v českých zemích jako Rudý prapor. Hrozí “tyranům a zrádcům všem,” a uvádí, že prapor, na němž “lpí pracovníků krev,” vlaje nade trůny. Přečkal trůny panovnické a zavlaje tedy i nad troskami trůnů tyranů komunistických. [pageend2]ČS. NÁRODNÍ RADA AMERICKÁ VYDALÁ K NOVÉMU ROKU 1971 NÁSLEDUJÍCÍ PROVOLÁNÍ: Do každého nového roku vcházejí jednotlivci, vlády a národy s plnou náručí dobrých předsevzetí a přání, dle “bilance” činnosti a událostí z uplynulého roku. Musíme si přát, aby se v roce začínajícím především ustálily poměry a smýšlení tady v Americe. Uvědomělý klid, opravdový zájem, jasný přehled o potřebách a nutnostech překoná dnešní nebezpečnou netečnost. Na československou složku americké veřejnosti působí, kromě domácích poměrů, také pochopitelná starost o vývoj v Československu, s nímž jsou naši krajané spjati jak příbuzenskými svazky, tak svou prací v osvobozenských hnutích. Odevždy jsme byli přesvědčeni, že ideály americké demokracie se shodují s ideálem československé národní svobody a státní samostatnosti. Pokládali jsme za přirozené, aby národy s týmž ideovým základem stály při sobě a pomáhaly si proti společnému nebezpečí, zejména když Československo za Masarykova a Benešova vedení se od demokratických zásad nikdy neuchýlilo. Dvojí pomoc Spojených států osvobozenskému úsilí našeho národa byla v staré vlasti oceňována jako velká mravní i politická posila a proto tam také nikdy nezmizela důvěra ve Spojené státy a naděje v jejich záštitu. Američtí krajané zas právem soudí, že jejich nynější vlast ve své úloze obránce světové demokracie nemůže pouštět z mysli zotročení národa, o jehož státní samostatnosti rozhodla r. 1918 prohlášením svého kongresu, vlády a presidenta. Zachovávají ve vděčné paměti, že Spojené státy odsoudily Mnichov a neuznaly znásilnění Československa hitlerovským Německem, a že komunistický únorový puč z r. 1948, který byl v podstatě sovětskou okupací, zavrhl president Truman dne 17. března řečí v kongresu a pak 21. června 1948 znovu svým projevem v nástupní audienci nového československého vyslance dr. Outraty. Mluvčím amerických krajanů i v těchto otázkách je již od svého založení Československá národní rada americká, jejíž význam se nezmenšil ani v nynějším údobí chatrného míru. Bedlivě sleduje všechno, co se týče Československa, upozorňuje vládní místa, zasahuje u nejvyšších úřadů, informuje a doporučuje, vysvětluje věci často spletité, zaujímá stanovisko k různým událostem a problémům zahraničně politickým a tlumočí je presidentovi, státnímu departmentu a členům obou komor amerického kongresu, s nimiž je v stálém styku. Ale zároveň je i rádcem a pomocníkem v nesčetných případech, kdy se na ni obracejí krajané z celých Spojených států. Otázka svobody Československa je součástí velkého zápasu o svobodu lidstva. Je to však také otázka národního a lidského svědomí každého našeho krajana. Je proto žádoucí, aby se Čs. národní rada americká mohla opírat o všechny, jimž záleží na posílení demokratických řádů amerických, na upevnění demokracie ve světě i na obnově demokratického Československa, na jehož zbudování měli američtí krajané tak velký podíl. — Všichni američtí občané československého původu měli by se stát členy Čs. národní rady americké a ve svých místech zakládat její odbočky. Týž, ba ještě větší zájem na práci Československé národní rady americké musí mít uprchlíci, hlavně ovšem ti, kteří odešli z Československa po zkušenostech s poměry zavedenými komunistickým režimem. Vyrostli v nich, léta žili a pracovali za komunistického teroru a proto odchod do svobodného světa je zavazuje k práci pro ty, kdo odejít nemohli a na něž komunistická diktatura doléhá nyni ještě tížejí. Tento mravní i politický závazek měl by nové přistěhovalce vést k členství a činnosti v odbočkách ČSNRA a při všech jejích podnicích. Je tu však ještě jiný, velmi prostý důvod k takové účasti. Čs. národní rada americká vykonala také nesmírně mnoho pro všechny československé uprchlíky, počínaje neblahým rokem 1938. Ujímala se jich, roztroušených tehdy po různých světadílech, zachraňovala je, zásobovala je nejnutnějšími potřebami, usnadňovala jim příjezd do Ameriky a od komunistického puče r. 1948 a pak sovětské okupace v r. 1968 se tato činnost zmnohonásobila. Čs. národní rada americká za pomoci organisací k ní připojených, zejména Čs. ženské národní rady v exilu, podporovala uprchlíky v táborech, starala se o ně po příjezdu do Spojených států, opatřovala jim byty a zařízení, pracovní místa, lékařskou a nemocniční péči, a to činí dosud. Známe námitky: že v komunistickém zřízení byli dnešní uprchlíci honěni do spolků, do schůzí, průvodů a demonstrací, na brigády atd. Nabažili se toho a teď prý chtějí “na všechno zapomenout”. Ale mohou zapomenout na své příbuzné a na přátele, kteři dodnes trpí v Československu? Teď jsou uprchlíci na svobodě, svými pány, nikdo na ně nedozírá a nevyhrožuje jim. Právě tím si musí uvědomit rozdíl a pochopit, že mají odpovědnost vůči svým doma. To by jim mělo být pobídkou, ba příkazem, aby se dobrovolně, bez výhrad a výmluv zařadili do práce pro utištěný domov a pro ty, kteří neměli štěstí dostat se do Ameriky. Pobídkou měl by jim být i příklad starých krajanů a dílo, které vykonali. Bylo by jistě smutné, kdyby nejnovější haluze československého kmene v Americe usychaly první a bez plodů. To je tedy poselství Čs. národní rady americké do nového roku: výzva k vytrvalosti staršímu krajanskému pokolení, výzva k uvědomění a k práci přistěhovalcům nejnovějším. Jenom tak splníme svou povinnost ke Spojeným státům a jenom tak se budeme moci podívat zpříma do očí utištěnému národu doma. JAMES V. KRÁKORA, předseda. DR. VLASTISLAV CHALUPA, tajemník. Zaplatit své vlastní odsouzení? Předsednictvo Československé národní rady americké pojednalo na své schůzi znovu o vymáháni soudních útrat čs. úřady na uprchlících. Čs. národní rada americká zastává názor, že placením t. zv. obhájce uprchlík implicitně uznává svrchovanost komunistické vlády, ačkoliv opustil všechno, aby této svrchovanosti unikl. Protože čs. úřady předkládají své výzvy jako “zálohu” na útraty obhajoby, je zřejmé, že další požadavky budou následovat. Je také zřejmé, že tato t.zv. obhajoba nezmění nic na předem určeném výsledku procesu, takže ve skutečnosti jde o pokus komunistické vlády konfiskovat uprchlíkovi i jmění, kterého nabyl či nabude za hranicemi nesvobodné vlasti. Je jistě protismyslné, aby uprchlíci platili komunistickým soudům útraty za své vlastní odsouzení. Proto je správné tyto výzvy ignorovat a o případech výjimečných se poradit. $ í í Spolu s American Bar Association a jinými americkými i mezinárodními organisacemi připravuje Národní rada kroky, jak znemožnit nebo ztížit čs. komunistům pokračování jejich vyděračské akce. K tomu je třeba co nejvíce dokumentačního materiálu. Zašlete proto opisy výzvy k placení útrat obhajoby jakož i opisy nebo obsah rozsudků na adresu Czechoslovak National Council of America, 2137 South Lombard Avenue, Cicero, Illinois 60650. Pomůžete tím sobě i jiným postiženým. Tisková služba Čs. národní rady americké. Čs. uprchlíci interviewováni Chicago Tribune V úterý 15. prosince 1970 bylo v úřadovně ČSNRA reportérem Chicago Tribune Charlesem Mountem interviewováno několik čs. uprchlíků z řad poslední imigrantské vlny. Interview osvětlil mnohé z problémů, s nimiž se nově přicházející v novém prostředí setkávají. VĚSTNÍK • 3 [pageend3]PROCESY S ČS. UPRCHLÍKY Procesy s čs. uprchlíky, které československé úřady zahájily, a vydírání peněžních částek na uprchlících (ovšem ve tvrdých valutách) vzbudilo rozhořčení nejen doma, ale věnoval se mu i světový tisk. Ve věci referovala především Chicago Tribune, Sun-Times, washingtonské noviny The Evening Star, New York Times, rovněž tisk kanadský a australský a rozhlasové stanice. * * * V záležitosti vydírání československých uprchlíků zaslala Čs. národní rada americká 30. prosince 1970 státnímu sekretáři Williamu P. Rogersovi a Attorney General of the United States, Washington, D. C., telegram následujícího znění: “Veřejné mínění ve Spojených státech, Kanadě, Austrálii a v ostatních svobodných zemích bylo vážně pohoršeno nedávným zjištěním nového způsobu vydírání československých uprchlíků čs. úřady a pražskou vládou. Mnoho uprchlíků obdrželo od čs. úřadů dopisy, jimiž jsou informováni, že proti nim bylo zahájeno trestní řízení pro nezákonné opuštění Československa či pro nenavrácení se z ciziny. Čs. úřady naléhají na uprchlíky, aby poukázali podstatné částky peněz k úhradě nákladů úředně jim ustanovených právních obhájců. Dopisy obsahují zastřenou vyhrůžku, že v případě nezaplacení uprchlíkem budou k zaplacení výloh obhajoby vyzváni jeho příbuzní. Tento zavrženíhodný způsob vydírání je logickým důsledkem komunistické neochoty respektovat základní lidské právo každého jednotlivce, jež mu dovoluje opustit svou zem a usadit se v kterékoli zemi dle své vlastní volby. V zásadě se jedná o totéž bezpráví, jaké vidíme v případě krutého zamítnutí povolení k vystěhování židům ze Sovětského svazu do Izraele. Československá národní rada americká je hluboce pohoršena zjevnou neschopností americké vlády přesvědčit komunistické vlády o naléhavé nutnosti, aby se přesněji řídily duchem Všeobecného prohlášení lidských práv. Československá národní rada americká vybízí Státní Department k nalezení nových a důraznějších způsobů, jež by tento naléhavý požadavek předložily komunistickým vládám středo- východní Evropy. James V. Krákora, předseda František Schwarzenberg, místopředseda Vlastislav Chalupa, tajemník * * * Ve Washingtonu, D. C. podnikl ve věci vydírání čs. uprchlíků kroky také místopředseda politického výboru ČSNRA Dr. Hašek. Washingtonská odbočka, tajemnice ses. Faltusová, rozeslala ohledně vydírání československých uprchlíků řadu dopisů významným osobnostem. Z odpovědí, jež odbočce došly, byla nejvýznamnější od Státního Departmentu. Dopis podepsaný Robertem M. McKissonem, úřadujícím ředitelem pro vztahy s Československem, Maďarskem a Polskem, je ujištěním, že se Státní Department případem vydírání čs. uprchlíků podrobně zabývá a věnuje mu bedlivou pozornost. — Rovněž senátor Hruška tajemnici Wash, odbočky ses. Faltu- sové odpověděl sdělením, že případy vydírání na českých a slovenských exulantech studuje a uváží jaké akce by měly být ve věci podniknuty. ŽALUJEME! V těchto dnech ČSNRA rozeslala celonárodním organizacím zdejším, kanadským a australským dopis s výzvou, aby společně s Čs. národní radou veřejně odsoudily nový způsob vydírání čs. uprchlíků čs. úřady — a aby s ČSNRA spolupodepsaly text následujícího znění: “ŽALUJEME. Všichni lidé dobré vůle jsou pohoršeni novým důkazem naprosté neúcty dnešního československého režimu k základním lidským právům. Všeobecné prohlášení lidských 4 • VĚSTNÍK práv schválené Valným shromážděním Spojených národů v prosinci roku 1948 představuje souhlasný názor vzdělaného světa na základní nezadatelná lidská práva. Toto prohlášení přiznává každému jednotlivci právo opustit vlastní stát a zaručuje právo asylu. Dnešní komunistická vláda Československa zřejmě neuznává zásady tohoto prohlášení a proto považuje opuštění státu a ziskání asylu ve svobodném světě za zločin. Pražský režim zavádí trestní řízení proti uprchlíkům jen proto, že dali přednost svobodě. Uprchlíci z Československa, kteří většinou odešli s holýma rukama, jsou nyní vybízeni, aby uhradili náklady spojené s obhajobou při tomto soudním řízení. Je dokonce naznačeno, že by příbuzní uprchlíků mohli být vyzváni k úhradě nákladů, pokud by uprchlíci sami nepoukázali žádaný obnos. Toto vyhrožování a snad i vydírání peněz na lidech, jejichž jediná vina spočívá v příbuzenském svazku s uprchlíkem, je neslučitelné se zásadami spravedlnosti, slušnosti a lidskosti. Krom toho je to podivuhodný obrat u lidí, z nichž mnozí v roce 1968 podporovali snahy o uvolnění a zlidštění československého režimu. Tento obrat povede k dalšímu odcizení synů a dcer žijících po generace mimo hranice Československa. Tento postup navíc pohoršil celou světovou veřejnost a ohrozil tím turistický ruch. Z obou těchto následků plynoucí úbytek cizích valut způsobí československému lidu jen další hospodářskou tíseň. Především však je tento poslední zákrok dalším projevem naprosté neúcty k základním lidským právům. Proto vedeme dnešní československou vládu na pranýř světové veřejnosti. Vybízíme všechny lidi, kterým záleží na zachování základních lidských práv, aby prostřednictvím svých řádně zvolených představitelů, prostřednictvím svých organizací či sami za sebe důrazně a veřejně odsoudili tento nový důkaz neměnné komunistické zloby.” Z Amerického fondu pro československé uprchlíky v New Yorku Americký fond pro československé uprchlíky jedná už delší dobu se zástupci State Department a některých mezinárodních organizací o akci, která by měla být podniknuta ve věci vyděračské kampaně, kterou československý komunistický režim provádí ve Spojených státech, Kanadě a v celé řadě jiných zemí na Západě prostřednictvím tzv. advokátních poraden. Tyto advokátni poradny — jak známo — posílají uprchlíkům dopisy, v kterých je žádají o zaplacení právnických výdajů, spojených se zastupováním uprchlíků při soudních řízeních v záležitosti jejich pobytu v zahraničí bez povolení československých úřadů. Aby výsledek snah a intervencí, které Americký fond uskutečňuje, se mohl setkat s úspěchem a případná akce byla co nejúčinnější, potřebuje Americký fond mít k disposici ihned co největší počet těchto vyděračských dopisů a žádá proto všecky Čechoslováky, kteří podobné dopisy od advokátních poraden z Československa dostali, o jejich zaslání — v originále, anebo fotokopii — na adresu: American Fund for Czechoslovak Refugees, Inc., 1790 Broadway, Room 513, New York, N. Y. 10019. (Originál po vyhotoveni kopie hned vrátíme.) Je přirozené, že jména těch, kteří dají své dopisy k dispozici, nebudou zveřejněna a že dopisu nebude nijak zneužito. MÁME NA SKLADĚ K PRODEJI: Poštou Jaroslav Brodský: ŘEŠENÍ GAMA .................. $5.00 $5.50 THE BIRTH OF CZECHOSLOVAKIA ___ 5.00 Josef Falta: PŘES FRONTY A PŘES HRANICE ............................................................. 1.50 1.85 CZECHOSLOVAK PRIZE PASTRY RECIPES ............................................................... 1.00 1.15 PROGRESSIVE CZECH, učebnice prof. B. Mikuly, páté vydání, vyšla nákladem Čs. národní rady americké ..................................... 4.50 5.00 [pageend4]OSMDESÁT LET K. B. JIRÁKA Na Výstave soudobé kultury v Brně, kterýmžto úžasným podnikem oslavila Československá republika své první desetiletí, stála před hudebním pavilonem socha Bedřicha Smetany. Výstaviště bylo — a dosud je — v kotlině obroubené zalesněnými kopci a Smetana tam stál na volném prostranství jakoby v zasnění a s hlavou lehce nachýlenou. Nebyl to pohyb, jehož bolestnou nutnost vyjádřil básnicky Antonin Sova, spise se zdálo, že Mistr je zaposlouchán do hlasu země, do šepotu lesů a luk, do šplouchání vody, do zvuků, které se pak rozezněly a dosud znějí v jeho tvorbě. Hudebník, víc než kterýkoli jiný umělec, je v důvěrném styku s přírodou, “rozumí řeči ptáků’’ a ševelu rostlin. Od léta 1947 žije mezi námi v Chicagu jeden z hlavních představitelů československého hudebního umění, Karel Boleslav Jirák. Přijal pozvání Rooseveltovy university, aby v letním semestru přednášel skladbu, načež po splnění úvazku byl hned jmenován řádným profesorem komposice a stal se přednostou teoretického odděleni hudebního odboru university. Za dvacet let svého působení vychoval novou generaci skladatelů, z nichž mnozí vynikli jako samostatní komponisté a dobyli si uznání a cen. Jsou to zejména Jeroným Zajíček, Linden de Young a Jeane Wade. S božskou jiskrou nadání je však pravému umělci uloženo nezastavit se a neodpočinout, nepodlehnout ani obtížím, ani věku —• a profesor Jirák je toho živým příkladem. Když byl podle služebního řádu Rooseveltovy university v 76 letech pensionován, přijal profesorské misto na Chicago Conservatory College — “aby nezrezivěl,” jak to vyjádřil svým suchým humorem. Tam dosud vyučuje. Neodborník si stěží dovede představit rozsáhlost Jirákovy umělecké tvorby — je to celkem 92 hudebních skladeb. Z nich 34 vzniklo ve Spojených státech a mezi nimi jsou dvě Symfonie, pátá a šestá, Requiem a komorní skladby. Hudební dílo musí mluvit, řiká dr. Jirák, a jeho dílo opravdu mluví. Jeho 5. Symfonie byla vyznamenána r. 1951 na Mezinárodním festivalu soudobé hudby v Edinburgu, pak ji dával v Chicagu Rafael Kubelik, r. 1968 byla zároveň s klavírním koncertem na slavnostním pořadu v Praze a loni byla předvedena v kanadském Torontu. Jirákův umělecký význam je dnes mezinárodní, jeho skladby jsou pojímány do programů četných koncertů ve Spojených státech, i v Evropě a také Australská společnost pro komorní hudbu v Melbourne uvedla některá jeho díla na pořad svých uměleckých podniků. V letech mezi oběma světovými válkami vystupoval Jirák jako pozvaný dirigent s velkým úspěchem snad ve všech evropských hlavních městech a hudebních střediscích a odnášel si kromě uměleckých uznání i četná vyznamenání cizích vlád. K tomu musíme ještě přiřadit bohatou činnost učitelskou (také mnozí jeho pražští žáci jsou dnes na významných místech v různých cizích zemích) a činnost spisovatelskou, jak vědeckou, tak popularisující. Zvláštní zmínku zaslouží jeho Nauka o hudebních formách, která již před druhou světovou válkou měla šest vydání a byla přeložena do několika cizích jazyků jakožto stěžejní teoretické dílo. Její poslední české vydání je dávno rozebráno, a studenti proto, spatřujíce v ní právem nejspolehlivější nepostradatelný odborný spis, opisovali si ji celou. Nyní po letech vyjde konečně Jirákova Nauka o hudebních formách v novém českém vydání. Takřka pětadvacet let žije profesor dr. Jirák v cizině. Jeho dílo se v nedávné době přec jen zas “rozhovořilo’’ i doma — hudba je jakoby ve vzduchu, neumlčíš ji. Mluví-li se někdy o tom, jak se lidé (a vzdělanci zvlášť) postupem doby své rodné zemi ztrácejí, o Jirákovi to neplatí. Těžko říci, je-li tato až zarytá věrnost rodem nebo výchovou. Jirák je z generace vzdělanců, jak si je přál Masaryk. Z generace, která vědomě se dobírala solidního všestranného vzdělání, tedy i kulturního, politického a jazykového. Příslušníci této složky národa měli záhy styk s cizinou a jejich národní cítění a mezinárodní vztahy nebyly povrchní. Byla v těch lidech zvláštní tuhá opravdovost a hluboký smysl pro vážnou práci, bylo v nich vědomí odpovědnosti, jejich zájem a znalosti daleko přesahovaly hranice vlastního odboru jednohokaždého z nich, a to všecko je předurčovalo k tvůrčím úkolům v mladé Československé republice. Ačkoli Jirák tráví třetinu svého věku tisíce mil od rodné země, jeho národní tvář se nezměnila. Pravda, vyučuje, přednáší a píše anglicky, léta byl místopředsedou chicagské odbočky Mezinárodní společnosti pro soudobou hudbu, zhudebnil i několik amerických básni, ale i na něm se osvědčil dojemný dvojzpěv z Dvořákova Jakobína o mocné, všecko přemáhající síle české písně. Je v stálém styku s básnictvím v staré vlasti a hledá v něm a přebírá předlohy pro písňovou tvorbu. Je československým skladatelem, jménem, duchem i dílem. Tři léta řídil Jirák studentský symfonický orchestr Rooseveltovy university, a v programech koncertů nikdy nechyběla některá naše skladba, klasická nebo moderni. Pro Čs. společnost pro vědy a umění napsal anglicky studii o Antonínu Dvořákovi, na sjezdech SVU referuje o rozvoji československé hudby a do velkého amerického hudebního slovníku, kam byl nakladatelem pozván ke spolupráci, zpracoval m. j. i hesla o československém hudebním uměni a jeho představitelích. Učitelská práce a ostatní úkoly s ní spojené v cizím úplně odlišném jazykovém, kulturním a společenském prostředí nebyla snadná, zejména v počátcích, a jenom sám dr. Jirák ví (a spravedlivě to oceňuje), jak velikou oporou mu v těch poměrech byla a dosud je jeho žena, paní Blanka. Jirákova příslušnost k té tvůrčí, budovatelské generaci projevila se však i jiným příkladem. Od svého příchodu je spjat s krajanským veřejným životem, stal se členem Lyry, která mu udělila také čestné členství, odbírá krajanský tisk, přispívá do něho a bedlivě sleduje jeho obsah a jazyk, a touž pozornost věnoval i krajanskému rozhlasu. Přednášel v krajanských spolcích a na koncertech, které pomáhal organisovat, a nikdy nechyběl na národních podnicích a projevech. Nic mu nebylo malé, všecko ho zajímalo. Generační problém profesora Jiráka nesouží, snad že hudba je mimo čas a prostor, ale hlavně asi proto, že Jirákův duch je až na podiv mladistvý, žádostivý poznání — s čímž nepochybně souvisí jeho zájem o cizí jazyky a kultury, i jeho vášeň cestovatelská. Jeho žáci v Československu v něm nepřestali vidět svůj vzor a hlásí se k němu i mladá skla- datelská generace, jak se ukázalo všude za mistrovy návštěvy v Československu r. 1968. * * * Profesor Jirák se narodil 28. ledna 1891 v Praze a gymnasium vystudoval v Zábřehu na Moravě. Na Karlově universitě, kde dosáhl doktorátu, začal studovat práva, ale brzy přešel na filosofii a umění. Už jako student dirigoval proslulý pražský pěvecký sbor Hlahol, v letech 1915 až 1918 byl kapelníkem opery v Hamburku, po válce pomáhal organisovat operu Národního divadla v Brně a v Ostravě, byl také dirigentem České filharmonie a hudebním kritikem legionářského deníku Národní osvobození. V letech 1920-1930 byl profesorem komposice na pražské konservatoři. Roku 1930 byl jmenován ředitelem hudebních programů Československého rozhlasu, kteréžto důležité místo udržel i za okupace až do r. 1945. Napsal-li Jaroslav Seifert v uvítací básni o presidentu Benešovi, že za války svými rozhlasovými projevy z Londýna “dolíval oleje do plamene ve chvílích zoufalých,” lidé, kteří žili v protektorátním nevolnictví, potvrzují takřka týmiž slovy, jak působily na ně Jirákovy hudební programy pražského rozhlasu a dodávaly jim síly a naděje. Vědomí, že hudbou, překonávající i největší překážky, mohl tak účinně sloužit svému národu v dobách těžké opuštěnosti a nejistoty, je Jirákovi asi nejlíbeznější kytičkou k osmdesátce. Ale Jirák slouží národu československému a jeho pověsti dál i mimo vlast. S vážným klidem, který sám VĚSTNÍK • 5 [pageend5]0 sobě přesvědčuje, a se světovým rozhledem šíří znalosti o československé kultuře a o našem právu na samostatný svobodný národní a státní život. Nepřestává naslouchat hlasům a dechu rodné země a přetváří je v hudební dílo. A to je zázrak neviditelného, zázrak tónů, které vnímáme užaslí nad tím, odkud plynou a jaké je jejich poselství. Jsme mu za to všecko vděčni a ani sebe více kvítí a poct nevyvážilo by ten vděk a vroucí a upřímné přání našich srdcí, aby K. B. Jirák byl ještě dlouho a dlouho s námi ve zdraví a v šťastném vědomí, že byl jedním ze “stavitelů chrámu” a že na pyšné stavbě československé kultury jsou 1 stopy jeho ducha. J. F. Koncert k poctě osmdesátin skladatele K. B. Jiráka V pondělí 25. ledna v 8:15 večer konal se pod záštitou Northwestern University koncert ze skladeb K. B. Jiráka v kapli Alice Millar (roh Sheridan Road a Chicago Avenue v Evanstonu). Koncert připravil Karel Paukert, profesor církevní hudby a varhaník, působící na této universitě a je tedy přirozené, že volil Jirákovu komposici pro varhany a violu. Z bývalých žáků v Československu byl na programu zastoupen Miloslav Kabeláč, vedoucí český skladatel, svou III. Symfonií pro varhany a dechové a bicí nástroje. Z amerických studentů K. B. Jiráka vybral K. Paukert Lyn- dena DeYounga, který nyní působi jako profesor komposice na Northwestern universitě. Provedení jeho “Textures pro varhany a harfu” bylo světovou premiérou. Dále byly hrány skladby H. Badinga, D. Pinkhama, H. Branta a F. Martina. Sólisty byli členové fakulty hudební školy Northwestern university. Koncert byl uměleckým zážitkem. XX. REPRESENTAČNÍ PLES OBLASTNÍHO VÝB. CSNRA Blíží se XX. representační ples Oblastního výboru Čs. národní rady americké, který je každým rokem prvořadou společenskou událostí. Letos bude uspořádán v sobotu dne 20. února 1971 ve velké dvoraně Sokola Havlíček-Tyrš na 2619 South Lawndale Ave., Chicago, Illinois. K tanci bude hrát hudba H. Bláhy, — Večeře budou podávány již od 7 hod. večerní. Oblastní výbor ČSNRA rozešle v nejbližších dnech pozvánky na ples zároveň se vstupenkami. Staňte se, prosíme, sponsory našeho plesu! Podpoříte tím naši činnost. Svůj finanční sponsorský příspěvek nám laskavě zašlete do 15. února 1971. Předem Vám děkujeme a TĚŠÍME SE NA VAŠI ÚČAST! Plesový výbor Oblastního výboru ČSNRA Jan Palach 16. ledna tomu byly dva roky, co v plamenech, jež vykřikly do celého světa, zemřel Jan Palach. Mladý a nadějný student obětoval život, aby svůj národ vyburcoval z beznaděje vyvolané násilníckou sovětskou okupací —• aby vyburcoval svědomí světa, který násilí spáchanému na Československu přihlížel. Palachův čin měl doma i ve světě odezvu, jež se stala národu závazkem, stal se odkazem, který praví POKRAČOVAT V BOJI, NEUMDLÉVAT A HÁJIT IDEÁLY SVOBODY. Roční členský poplatek - $4.00 Prohlášení Československé národní rady americké k druhému výročí smrti Jana Polacha Za národ, kterému nebylo dopřáno bojovat o svobodu, vyjádřil svůj smutek, varování a výzvu mladý muž činem, nad který není většího. Před dvěma lety se v srdci Evropy upálil Jan Palach. Jeho smrt otřásla světem. Neotřásla jen těmi, kdo přepadnutím Československa projevili odhodlání zničit i statisíce životů, aby se udrželi u moci. Neotřásla jen těmi, kdo si objednali přepadnutí Československa, aby se dostali k moci i za cenu statisíců životů. Komunističtí byrokrati, kteří dohnali nesčetné lidi k sebevraždě, kteří nesčetné lidi popravili a nesčetné lidi umučili, vyjádřili okupací Československa, že jen za tuto cenu mohou zůstat u moci. Pro ně bylo upálení Palachovo nejvýš nepříjemnou episodou. Ve skutečnosti je jejich obžalobou. Je více: je jejich odsouzením. Jsou nositelem nestvůrného pokusu proměnit hledající, zápasící a vítězící lidstvo ve velké mraveniště, ve kterém by nikdo nemyslel — ani oni sami, protože svobodné myšlenky nejsou schopni. Boj proti nim je bojem o budoucnost, o růst, o život, o světlo a o pravdu. Tento boj pokračuje všude — ve světě svobodném i nesvobodném. Vede se v rodinách a dílnách, ve školách a kancelářích, na polích a v dolech, v laboratoři vědce stejně jako v ateliéru umělce, v novinách i v literatuře. Ti, kdo jej vedou, mohou být zatlačeni, ale nesmí se vzdát. To jim připomíná teď a navždy čin Jana Palacha a jeho druhů. James V. Krákora, předs. Dr. Vlastislav Chalupa, taj. K případu Simase Kudirka Na protestní telegram, který ČSNRA zaslala 2. prosince 1970 presidentu Nixonovi, došla od presidenta USA tato odpověď: “Bílý dům, Washington 29. prosince 1970 Milý pane Krákoro: Bylo od Vás pozorné, že jste mi sdělili své stanovisko k připadu litevského námořníka Simase Kudirka. Stejně jako Vy jsem byl pohoršen, když jsem se dověděl, jak bylo postupováno v souvislosti s jeho pokusem o únik a ujišťuji Vás, že jsme učinili opatření, aby se takový nešťastný při- pad již neopakoval. Jsem rozhodnut postarat se o to, aby Amerika dostála své hrdé tradici, jež uprchlíkům zaručovala bezpečnost. S přáním všeho nejlepšiho srdečně Richard Nixon Mr. James V. Krákorá předseda Československé národní rady americké 2137 South Lombard Avenue Cicero, Illinois” Na dopisy, jež ČSNRA v záležitosti Simase Kudirka rozeslala, odpověděli Radě: senátor Adlai E. Stevenson dopisem z 16. prosince, kongresník Pucinski dopisem z 5. ledna, k němuž přiložil výňatek z Congressional Record se zněním resoluce, kterou podal v Domě representantů 31. prosince, kongresník Edward J. Derwinski dopisem z 11. ledna a generální konsul Litvy. ČSNRA se se svými chicagskými odbočkami též přidružila k protestní podpisové akci, k níž dalo podnět Sdružení porobených národů. Snad vznesené protesty přispějí k tomu, aby se otřesný případ odmítnutí asylu v americké historii již neopakoval ■— bylo by úlevou, kdyby také mohly pomoci nešťastnému li- tevskému námořníku. 6 • VĚSTNÍK [pageend6]Z UDÁLOSTÍ V ČESKOSLOVENSKU ZRÁDCI SE CHLUBÍ, ŽE POZVALI SOVĚTY K OKUPACI ČESKOSLOVENSKA Na zasedání pléna ústředního výboru komunistické strany Československa byl zveřejněn dopis, který podepsalo 40 vedoucích představitelů komunistické strany. Zasedání se konalo na Pražském hradě a Španělský sál se stal svědkem přiznání zrady na vlastním národě. Po zahajovacím procesu G. Husáka byl vedením zasedání pověřen Vasil Bilák, který kromě jiného prohlásil: “Konečně nadešla příležitost objasnit události kolem 21. srpna 1968. Musíme otevřeně, nahlas a jasně říci, že jsme naše sovětské přátele skutečně pozvali, a musíme též uveřejnit, kdo toto pozvání podepsal.” Během jeho projevu příznivci Bilákovy kliky již rozdávali všem přítomným kopie dopisu se 40 jmény stranických představitelů, žádajícich Sověty o zákrok v Československu 1968, o tak zvanou “internacionální pomoc.” Mezi podepsanými jsou: Členové předsednictva a sekretariátu ústředního výboru — Jan Pilier, Drahomír Kolder, Oldřich Švestka, Vasil Bilák, Antonín Kapek a Alois Indra. Bohumil Laštovička, bývalý předseda Čs. národního shromáždění za vlády Novotného. Gen. Otakar Rytíř, bývalý šéf gen. štábu Novotného vlády. Miroslav Mamula, šéf oddělení 8 — vojenské policie při sekretariátu ÚV KSČ. Jiří Hendrych, zástupce Novotného při sekretariátu ÚV KSČ. Václav David, bývalý ministr zahraničí, Karel Mestek, bývalý ministr zemědělství, a Josef Plojhar, bývalý ministr zdravotnictví, všichni bývalí členové vlády Novotného. Pavel Auersperg, Jaroslav Havelka, František Havlíček, Jan Němec, a Rudolf Horčič, bývalí aparátčíci Novotného éry. Miroslav Sulek, bývalý vedoucí Čs. tiskové kanceláře ČTK, a Karel Hoffman, bývalý vedoucí čs. rozhlasu z doby Novotného. Oldřich Pavlovský, bývalý vyslanec v Moskvě. Viliam Salgovič, bývalý zástupce ministra vnitra. Boh. Chňoupek, bývalý zástupce ministra kultury. Vilém Nový, bývalý šéfredaktor Rudého práva. Jaromír Hrbek, dnešní český ministr školství. Ostatní jména nebyla pro svou bezvýznamnost uvedena. Bilák též prohlásil, že je tragedií, že v dopise chybějí jména dnešních vůdců čs. národa a strany, čímž staví presidenta L. Svobodu a G. Husáka do jedné řady s kontra- revolucí. Bilákovo prohlášení účinkovalo jako bomba. Nejen že veřejně přiznal tuto hroznou zradu na suverenitě čs. státnosti, ale navíc se nehanbil ani za svou snahu přesvědčit ostatní, že ti, kteří dopis podepsali, jsou pravými a poctivými vůdci dnešního Československa. Je jasné, že Bilákův krok byl podniknut se svolením Moskvy a že Moskva, která Husákovi ještě při jeho návštěvě v listopadu 1970 blahosklonně naznačila, že je více méně spokojena s konsolidací poměrů v Československu, hrála dvojí úlohu. Je známo velmi dobře i z minulosti, že Moskva podporovala vždy dvě frakce, aby se navzájem potíraly v jeji vlastní prospěch. V poslední době začali stalinisté zvedat hlavy a vést neskryté útoky proti Husákově programu a všem ostatním, kteří se nezapojili dosti plně do sovětizace československé země. I nový ředitel čs. rozhlasu, bývalý osobní tajemník G. Husáka, dosazený před dvěma měsíci za odstraněného sta- linistu Chňoupka, připouští neskryté útoky proti Husákovi a jeho programu. Též federální ministr vnitra Radko Kaska, který byl ještě v létě 1970 proti prosazování politických procesů, změnil v poslední době svůj postoj. Tak jako v Sovětském svazu, tak i v Československu počala prý silná protižidovská kampaň — vedená hlavně z řad lidí, kteří byli odhaleni po smrti jistého krajského tajemníka z Českých Budějovic Jaroslava Trojana, který minulého léta zahynul při autonehode a byla u něho nalezena tajná akta s 85 podpisy komunistů, kteří znovu psali Sovětům stížnosti na Husáka a žádali o podporu Sovětů při převzetí vlády v Československu. Když se tyto dokumenty dostaly do rukou Husákovi, byl odvolán český ministr vnitra Grösser, gen. Rytíř, který byl politickým důstojníkem pro vztahy Sovětů s čs. armádou, a ředitel rozhlasu Chňoupek. Bylo zřejmé, že lidé, kteří se dnes objevili na listině žádající zákrok Sovětů v Československu, věděli, že je Husák považuje za nespolehlivé a očekávali postupné odstranění. Bilák však jidášským způsobem vzal Husákovi vítr s plachet. Bilák též nikdy nezapomene, že to byl Husák, který ho odstranil z místa prvního tajemníka komunistické strany Slovenska. Západoněmecký magazín Der Spiegel ze 4. ledna 1971, který tuto zprávu přináší, dodává, že Husák, když viděl novou situaci, stačil se svými stoupenci, — kteří také “ne- podepsali pozvání Sovětům”, — zasedání přesvědčit, že by mělo vyznít ve znamení jednoty a konsolidace a uveřejnění Bilákova dokumentu by bylo jen na škodu normalizaci poměrů. Debata tedy byla odložena do nového zasedání pléna ústředního výboru KSČ v únoru nebo březnu 1971. Husák prý se pak ihned v doprovodu ministra národní obrany gen. Dzura odebral na schůzku s politickými důstojníky čs. armády, kterým vysvětlil celou situaci. Dle magazínu Der Spiegel prý se Husák může spolehnout jedině na armádu, neboť ta byla vyčištěna od stalinistů, a jak gen. Svoboda, tak gen. Dzur jsou na likvidační listině stalinistů. Jako důkaz toho prý byl Husák doprovázen při návštěvě velitelství Státní bezpečnosti vysokými důstojníky protišpionážní služby čs. armády. Husákovi nastává těžká doba a těžký úkol čelit drzému vystoupení čs. stalinistů, kteří za nového protižidovského tažení Moskvy využívají zostřené protizápadní nálady Sovětů ve svůj vlastní prospěch. ANULOVÁNI MNICHOVSKÉ SMLOUVY Z R. 1938 Po nedávném uzavření smlouvy, kterou se Německá federální republika a Sovětský svaz odříkají násilí, a po uznání hranic Odra-Visla s Polskem, se nyní Západní Německo chystá dokončit v r. 1968 započaté rozhovory o zrušení Mnichovské smlouvy. Přes silnou oposici sudetských Němců má delegace koaliční západoněmecké vlády koncem ledna t. r. vyjednávat v Praze. Přesto, že celá bonnská vláda křesťanských demokratů uznávala mnichovskou smlouvu za neplatnou, nikdy nedošlo k oficiálnímu zrušení mnichovské smlouvy ve federálním parlamentu. Teprve když se do koaliční vlády dostali sociální demokraté, jejich vůdce W. Brandt, tehdy zahraniční ministr, přesvědčil Bonn o užitečnosti prohlášení neplatnosti Mnichovské smlouvy. Sovětská okupace Československa v r. 1968 však vyjednávání překazila. Bonn očekává, že připravovaná smlouva s Československem může být podepsána během několika dnů, bude-li znít v tom smyslu, že Hitlerem nadiktovaná mnichovská dohoda byla neplatná od prvopočátku. Bonn oplátkou očekává, že čs. vláda si nebude dělat žádných nároků se zpětnou platností vůči Německé federální republice, ani vůči jejím občanům. Což prý znamená, že čs. vláda nebude dále stihat sudetské Němce, kteří sloužili v poslední válce v německé armádě, jako velezrádce. Strach bývalých sudetských funkcionářů, že by mohli být při návštěvách svých příbuzných v Československu zatčeni, prý je bezpodstatný, neboť ani těm 140,000, kteří zůstali v Československu po odsunu, se nestala žádná křivda, neboť čs. vláda od počátku mnichovský diktát neuznávala. (Der Spiegel.) NÁBOŽENSKÉ ZPRÁVY Výnosem ministerstev školství a kultury z 17. srpna 1970 byly vydány nové směrnice pro vyučování náboženství. Vyučuje se opět v prostorách školních budov, a to jen pro VĚSTNÍK • 7 [pageend7]děti 2. až 7. ročníku základnioh devítiletých škol. Seznam přihlášených dětí byl odevzdán farním úřadům, které pak ohlásily počet přihlášených okresním národním výborům a požádaly o povolení, aby děti mohly být vyučovány. Vyučovat náboženství mohou jen duchovní, kteří mají státní souhlas k vykonávání duchovní činnosti. Bez písemného povolení nesmí nikdo náboženství vyučovat. Vyučuje se jen jednu hodinu týdně a podmínkou vytvoření nového oddělení je aspoň 40 přihlášených. Při méně než 15 přihlášených lze počet hodin snížit na jednu hodinu za 14 dní nebo i za měsíc. Novými předpisy se situace ve vyučování náboženství zhoršuje ve srovnání se stavem, jaký byl před lednem 1968. (Nový život, Řím.) ČS. POTÍŽE Studená vlna, která počátkem ledna t. r. postihla Evropu, způsobila jako obvykle zimní kalamitu v Československu. Opět je vypínán plyn i elektrický proud, omezován provoz v továrnách, dokonce i rozhlasu a televise. Pro pohon ruši- ček, které ruší vysílání rozhlasu Svobodná Evropa, je však elektrické energie stále ještě dostatek. Rušeny jsou nejen přednáškové relace, ale též zprávy a i hudba. Státní aparát zřejmě musí chránit své ovečky, aby nevěděly, co se děje za dráty, jimiž jsou obehnány čs. hranice. BOJ PROTI ANTIKOMUNISTŮM Čs. komunistický tisk nikdy nevěnoval tolik pozornosti exulantům, jako v posledním roce. Noviny — Rudé právo ale hlavně Tribuna — komentují články z chicagského Denního Hlasatele, torontských Našich hlasů, Hlasu nových, Nového domova, a jiných. Obyčejně se snaží ironizovat nebo si dělat posměšky z protestů proti sovětské okupaci Československa atd. Velkou kampaň vedou proti Oto Sikovi, který koncem roku 1970 vypovídal před komisí U.S. senátu. Také proti Jiřímu Pelikánovi, který v Londýně se skupinou jiných “politických dobrodruhů” prý natolik ovlivnil organizaci CND — vedoucí kampaň pro nukleární odzbrojení (od let padesátých pořádá tato organizace pochody proti atomové smrti a americké agresi) — že souhlasila se svoláním protikomunistické demonstrace na Trafalgarském náměstí a v City Hall v Londýně, zaměřené též proti nynějšímu režimu v Československu. Dušan Rovenský, dopisovatel Rudého práva, prý se na Jiřího Pelikána zlobí nikoli proto, že ho Pelikán napadl ve svém projevu, ale proto, že emigranti výše zmíněnou organizaci tak ovlivnili, Skutečně pokrokoví lidé (tedy komunisté) prý raději odešli. OMEZENÍ A ZDRAŽENÍ NOVIN. Počínaje rokem 1971 bude čs. tisk kromě deníků omezen až o 40% a některé měsíčníky budou dvou až čtyřnásobně zdraženy. VÝMĚRY TRESTŮ UPRCHLÍKŮM Od posledního čtvrtletí 1970 započala trestní řízení proti čs. občanům, kteří se zdržují bez povolení čs. úřadů v cizině. Na některých jsou vymáhány peněžité částky k uhrazení výloh právního zástupce, a to v cizích valutách. Vyměřené tresty většinou dosahují doby od 16 měsíců do 3 let vězení a zahrnují i propadení uprchlíkova majetku státu. V případě, že uprchlík advokátní výdaje nezaplatí, čs. režim hrozí, že budou vymáhány na příbuzných. — Propadením majetku státu jsou některé rodiny těžce postiženy, zvláště má-li uprchlík vlastnické právo na polovinu nemovitého majetku zároveň s manželkou nebo se sourozencem. POHŘEB SPISOVATELE A BÁSNÍKA JANA DRDY SE STAL MANIFESTACÍ Jan Drda, kdysi oddaný komunista, byl velmi rozčarován sovětskou okupací a jeho výrok se stal velmi příkladným pro čs. národ. Jeho heslo: “Nezkřivte jim vlasu na hlavě, ale nedejte jim ani kapku vody” se stalo přikázáním a symbolem odporu proti okupantům. Jeho pohřbu se zúčastnily 8 • VĚSTNÍK velké zástupy občanů a delegací pracujícich. Vyhrávaly kapely horníků a jiných průmyslových závodů. Jeho pohřeb se stal manifestací Pražského jara roku 1968. Z dopisů k nálepkové akci: . Nálepky Jana Amose Komenského jsou moc pěkné a používám je na všechny své dopisy.” “Your Christmas seals are lovely . . “V příloze Vám zasílám šek na $10.00 za nálepky J. A. Komenského. Byly pěkné a líbily se. Do nového roku přeji Vaší práci hodně zdaru a úspěchů.” “Nálepky jsou skutečně umělecké. Přejeme Vám úspěch v další práci.” “Milí přátelé, přiložené zasílám za nálepky, tak pěkné, $25.00 a na Vaši dobrou práci pro naši drahou vlast. Sleduji velmi pilně Vaši činnost a ačkoliv dobře nevidím, přece jen si přečtu celý Věstník — i když lupou.” “Vydáním Komenského nálepek jste nám udělali krásný dárek. Jsou tak umělecké. Moji známí, a mám korespondenci s mnoha lidmi ve světě, mi takřka všichni psali, že nálepky jsou krásné — jeden přítel dokonce piše, že tak dobře vybraný a umělecky provedený námět neviděl od dob první republiky.” “Děkuji za moc pěkné nálepky. Udělaly mi velkou radost. Všem Vám, kteří pracujete pro Čs. národní radu přeji úspěch ve Vaší práci.” “Zasíláme $5.00 za krásné nálepky J. A. Komenského. Vřelé díky za ně. Jsou velmi pěkné.” A jeden dopis z těch dojemných: “Vážení, přiložené posílám $2.00 za ty krásné Komenského nálepky. Lituji, že nemohu poslat více k podpoře Vaší práce a k tak důležité vzpomínce na J. A. Komenského. Můj muž bude příští měsíc 83 let stár a mně bude už 80 let. Ve Vaší národní práci Vám přeji štěstí a do budoucna dobré zdraví a hodně zdaru!” Dary na činnost Marie Kriza, Berwyn, 111................................................ $100.00 Prof. Julius Kuchyňka, Berwyn, 111.............................. 25.00 George J. Kvidera, Kailua, Oahu, Hawaii ................. 14.50 Václav L. Beneš, Bloomington, Ind.............................. 19.00 Mrs. Mary A. Hrach, Van Nuys, Calif........................ 10.00 Lodge Volnost-Kalifornie No. 117, CSA, Cicero, 111. .. 10.00 Vsevolod Pospíšil, Levittown, Pa.................................... 10.00 Mrs. Hermie C. Rabštejnek, Oklahoma City, Okla. .. 10.00 Mrs. Marie Stoeff, Tallahasee, Fla................................ 8.00 Charles Vana, San Bernardino, Calif............................ 8 00 Mary Holub, Cleveland, Ohio ...................................... 5.00 In memoriam In memoriam Jako vzpomínku na zesn. manžela Antonina J. Hrušku věnuje Mrs. Julia Hruška, No. Riverside, 111.............$25.00 K uctění památky drahé maminky Marie A. Antene věnuje dcera Hermie C. Rabštejnek a vnuk Gaerold G. Antene ....................................................................... 20.00 K uctění památky Charlese Jonáše z Berwynu věnuje Mrs. Arthur J. Sejnost, Berwyn, 111............................ 15.00 K uctění památky zemřelého přitele Karla Erby věnuje Louis Májovský, Stickney, 111....................................... 10 00 V upomínku mého drahého manžela Johna Mrkvy věnuje Mrs. Mary Mrkva, Bergholz, Ohio ................ 10.00 Jako vzpomínku na zemřelou manželku věnuje Joseph Buřval, Sr., Des Plaines, 111............................................ 5.00 K uctění památky Kristiny a Václava Maděry a Dr. Carl D. Berquista věnuje Mr. Jerry R. Maděra, Chicago, 111...................................................................... 5.00 8 • VĚSTNÍK [pageend8]ZPRÁVY SVU Sjezd Společnosti pro vědy a umění, který se konal v New Yorku za účasti členů amerických a kanadských jakož i některých členů evropských, schválil tuto rezoluci: Společnost projevuje svůj hluboký a rozhodný odpor proti zásahům všeho druhu jakékoli vlády, které mají umlčovat a zastrašovat jednotlivce, kteří chtějí projevit své mínění, ať už jde o umělce, vědce nebo jiné intelektuály. Hlavním účelem společnosti je udržování a rozvijení československé kultury a společnost je proto především přímo dotčena dnešním omezováním kulturní svobody v Československu, pozoruje však zároveň úzkostlivě persekuci spisovatelů, umělců a vědců v jiných zemích, obzvláště a nejvíce v Sovětském svazu. Dlouholeté věznění mužů a žen —- jejichž jediným zločinem je pouhé přirozené přání, aby mohli volně projevit své názory — v žalářích, pracovních táborech a dokonce i v ústavech pro choromyslné, je deprimujícím příkladem všeobecné ztráty kulturní svobody. Ve svém boji o svobodu projevu názorů intelektuálové žijící uvnitř Sovětského svazu zasluhují plnou morální podporu všech lidí, kteří žijí tam, kde se těší této svobodě. New York, v prosinci 1970. ŽURNALISTICKÁ sek c e svu Na pátém sjezdu SVU v New Yorku byla řádně ustavena žurnalistická sekce, do které se přihlásilo už na 70 členů. Předsedou sekce je V. Nevlud-Duben, místopředsedy dr. B. M. Lajda a J. J. Lorenc. Jednatelkou-pokladní je: Anna M. Faltusová, 1315 — 16th Street N.W., Washington, D. C. 20036. Ve vedení sekce je dále Josef Žanda (1773 Campbell Ave., Thousand Oaks, Calif. 91360), který povede pod záštitou sekce archiv SVU a výstřižkovou službu. Dále bylo rozhodnuto, aby sekce měla poradní výbor složený ze zkušených aktivních novinářů a síť oblastních jednatelů. Seznam členů obou sborů bude předložen písemně všem členům sekce. Doporučuje se, aby se v místních pracovních skupinách SVU organizovaly místní žurnalistické sekce. Jejich členem může být každý člen SVU, který je žurnalistou, nebo který má o žurnalistiku zájem. Sekce se má věnovat zásadně těmto úkolům: a) Vzájemná informace a profesionální pomoc, b) Propagace činnosti SVU. c) Zájmové věci žurnalistiky, pokud je lze zvládnout, d) Iniciativa a podpora studijní, novinovědné činnosti, e) Pomoc při udržování českého a slovenského tisku v zahraničí; aktivní pomoc, konstruktivní kritika a evidence. První místní sekce žurnalistů se ustavila při místní pracovní skupině v Mnichově a přihlásilo se do ni 25 členů. Předsedou sekce byl zvolen Pavel Pecháček. Další místní sekce bude ustavena počátkem příštího roku ve Washing- toně. Jako svou první publikaci vydala ústřední žurnalistická sekce seznam všech českých a slovenských časopisů v zahraničí. Cena výtisku je 2.00 a je možno objednat si jej na této adrese: Mrs. Anna M. Faltus, 1315 — 16th Street N.W., Washington, D. C. 20036, USA. REZOLUCE SCHVÁLENA SJEZDEM SVU V NEW YORKU, 1970 Společnost pro vědy a umění si uvědomme dalekosáhlý význam plánu na založení stálé katedry českých a slovenských studií na Chicagské universitě (Permanent Professorship in Czech and Slovak Studies at the University of Chicago). SVU pokládá realisaci tohoto plánu za důležitou povinnost všech Čechů a Slováků ve Spojených státech a v Kanadě. Trvalá katedra českých a slovenských studií zaplňuje smutnou mezeru, je odpovědí na nedostatek v Americe školených profesorů češtiny a slovenštiny a je zárukou vědecké práce, která bude seznamovat kulturní svět s naší starou vlastí a jejími dějinami. SVU si cení zájmu o Československo, který Chicagská universita vždy měla a proto schvaluje, aby katedra českých a slovenských studií byla vybudována právě při této universitě. SVU bere s radosti na vědomi velký zájem krajanů o myšlenku stálé katedry českých a slovenských studii při Chicagské universitě. 20% potřebného kapitálu na zabezpečení této katedry bylo již odevzdáno a universitě darováno. SVU proto vybízí všechny své členy a celou krajanskou veřejnost, aby si uložili každoroční národní daň na vybudování stálé katedry českých a slovenských studií při Chicag- ské universitě. Tuto osobní národní daň posílejte na adresu: Professorship in Czech and Slovak Studies, The University of Chicago, 1050 East 59th Street, Chicago, 111. 60637. Z OBLASTÍ A ODBOČEK ODBOČKA ČSNRA “DR. MILADA HORÁKOVÁ” Valná hromada odbočky “Dr. Milada Horáková” se konala 17. prosince 1970. Dle usnesení byla čtvrtou schůzí v roce. Za onemocnělého předsedu br. Franka Kratochvíla zahájila schůzi místopředsedkyně odbočky ses. Božena Janou- šová. Tajemnice odbočky ses. Ludmila Kosová přečetla dopis od br. Kratochvíla, kterým schůzi odbočky pozdravil — a v němž k politování všech přitomných požádal, aby bylo vzato na vědomí, že je pro vážné onemocnění nucen veškeré spolkové činnosti zanechat. Byl přečten protokol z poslední čtvrtletní schůze odbočky, konané v záři 1970 — a z minulé výroční schůze, dále ve zkratce ze schůze konané 6. dubna a a ze schůze pořádané 24. září. Pak podal finanční zprávu pokladník odbočky br. Břetislav Vaněk. Br. Ženíšek jako revisor účtů sdělil, že provedl kontrolu knih a shledal, že jsou vedeny přesně a vše je v pořádku. Br. Vaněk pak přejal vedeni schůze a zahájil volby. Br. Svačina navrhl za předsedkyni odbočky ses. Janoušovou. Sestra Janoušová volbu přijala. Jako místopředsedu navrhl br. Smunt Josefa Svačinu, který volbu rovněž přijal. Tajemnicí odbočky zvolena ses. Ludmila Kosová,, pokladníkem br. Břetislav Vaněk. — Delegáty do Oblastního výboru zvoleni br. Svačina a ses. Kosová. Byl dán návrh, aby br. Kratochvílovi bylo poděkováno za jeho dlouholetou, neúnavnou činnost v odbočce. Vstoupil do odbočky v r. 1951. Od r. 1952 byl tajemníkem odbočky, od roku 1957 až do roku 1970 jejím předsedou. Usneseno, že jménem odbočky br. Kratochvílovi poděkuje ses. Kosová. Br. Svačina pak pročítal zprávy z poslední doby, vztahující se k událostem v Československu. V zábavní části programu schůze promítl br. Maděra slides se záběry z Portugalska a Španělska. Následovalo vánoční pohoštění a přítomní se v přátelské pohodě rozešli s přáním šťastných vánoc a všeho nejlepšího v novém roce. Ludmila Kosová, tajemnice. ODBOČKA PORTLAND, OREGON pohoršena vydáním Simasa Kudirka sovětským námořníkům, nás požádala, abychom otiskli a připomněli slova, jež nese nápis na soše Svobody v newyorském přístavu: “Give me your tired, your poor, Your huddled masses yearning to breath free, The wretched refuse of your teeming shore, Send these, the hopeless tempest tossed to me, I lift my lamp beside the golden door.” VĚSTNÍK • 9 [pageend9]ODBOČKA ČSNRA ZÁPADNÍ PŘEDMĚSTÍ Odbočka uspořádala svoji výroční schůzi 16. prosince 1970. Schůzi zahájila předsedkyně odbočky ses. Vlasta Vráz- ová v 8 hodin večer. Po jejím úvodním projevu přečetla tajemnice odbočky ses. Langová zápis z poslední členské schůze odbočky. Zápis byl schválen na návrh br. Vlčka podporovaný ses. Plevovou. Ses. Pavla Janečková, pokladní odbočky, podala finanční zprávu za poslední čtvrtletí. — Bratr Pleva sdělil, že provedl kontrolu knih a shledal je v pořádku. Podal návrh, aby zpráva ses. Janečkové byla schválena, návrh podporoval br. Májovský, zpráva schválena. Finanční zprávu celoroční podá ses. Janečková příští schůzi, až uzavře účetní záznamy za rok 1970. Za nové členy odbočky se přihlásily ses. Anna Sovková z Cicero, 111. a Rose Skojcová, rovněž ze Cicero, 111. Ses. Vrázová obě nové členky srdečně uvítala. Br. Pleva sdělil, že obnovil nájemní smlouvu s Mid America a i pro přiští rok zajistil místnost pro schůze odbočky. Ses. Vrázová br. Plevovi poděkovala za vyřízení této záležitosti a vyzvala pak ses. Langovou k přečtení zápisu z minulé výroční schůze. Zápis přečten a schválen na návrh br. Plevy, podporovaný ses. Vlčkovou. Ses. Vrázová pak referovala o činnosti odbočky a Rady v minulém roce a ku schůzi Oblastního výboru, konané 6. prosince, na které bylo jednáno o budoucím pořádání vzpomínkových a jiných oslav, ku příkladu vzpomínky na Lidice, oslavy 28. října, atd. Na schůzi Oblastního výboru bylo zdůrazněno, že Rada je organisací celonárodní a je ochotna spolupracovat na společných oslavách se všemi ostatními krajanskými organisacemi. Mluvíc o činnosti Rady a jejím poslání, ses. Vrázová vyslovila naději, že spolupráce nás všech v příštích měsících a v budoucnu bude co nejužší. Po skončení svého projevu předala vedení schůze místopředsedkyni ses. Kostkové. Ses. Kostková v úvodním projevu s uznáním zhodnotila práci ses. Vrázové a předsednictva ČSNRA a promluvila též o významu Rady. Po té vyzvala k provedení volby předsedy odbočky. Ses. Plevová navrhla, aby předsedkyní odbočky byla opět zvolena ses. Vlasta Vrázová. Br. Vlček její návrh podporoval. Volba provedena, ses. Vrázová zvolena jednomyslně. Ses. Vrázová volbu přijala a ujala se dalšího vedení schůze. Vyzvala k volbě úředníků. Na návrh ses. Plevové, aby dosavadní úředníci byli zvoleni i pro rok 1971, který podporoval br. Vlček, byli pak jednomyslnou volbou dosavadní úředníci zvoleni i pro příští rok. Poté ses. Vrázová promluvila o mezinárodní situaci a světových událostech posledních měsíců. Referovala o případu litevského námořníka Simase Kudirka, kterému byl na americké lodi Vigilante odmítnut asyl a byl vydán do rukou Sovětů. Dále o výročí sovětské okupace Československa — dne sovětské hanby — a široké publicitě, které se mu zásluhou ČSNRA, t. j. především pracovníků Washingtonské odbočky, dostalo v americkém kongresu a také tisku. Rovněž referovala o procesech, které byly proti československým uprchlíkům v Československu zahájeny a způsobu nového vydírání československých úřadů, které žádají, aby uprchlíci do Československa zasílali zálohy na svoji právní obhajobu v procesech, ovšem ve tvrdé valutě, což by komunistickému režimu vyneslo velký příliv devis. V dalším ses. Vrázová apelovala na přítomné, aby pozorně četli oba naše časopisy, American Bulletin a Věstník, a aby se jim snažili získat co nejvíce nových odběratelů. Pro naši národni věc je nutné, abychom vzorové výtisky mohli zasílat zdarma americkým senátorům, kongresníkům a také novinářům. Předpisy nám dovolují posílat zdarma jen 10% celkového nákladu. Rozesílání našich časopisů významným osobnostem je tím nejvhodnějším způsobem, jak získat československé věci pochopení a podporu ze strany amerických úřadů a amerického tisku. Ses. Vrázová zakončila pak schůzi přáním šťastných vánoc a všeho nejlepšího v příštím roce všem přítomným i jejich rodinám. Následovalo pohoštěni. Ses. Plevová a ses. 10 • VĚSTNÍK Vlčková podávaly kávu a vánoční pečivo, jež opět mohlo být chloubou české kuchyně, a které laskavé členky odbočky přinesly. ODBOČKA MISTR JAN HUS Výroční schůze odbočky “Mistr Jan Hus” se konala 14. prosince 1970. Byly provedeny volby. Na návrh ses. M. Bur- zinské zůstali úředníci ve svých funkcích i pro rok 1971. Za tento projev důvěry poděkovala pěknou a výstižnou řečí ses. Matelová. Promluvila též s uznáním o práci Čs. národní rady americké a ocenila ve svém projevu dlouholetou práci ses. Vrázové a celého předsednictvao ČSNRA. Potom ses. Matelová oznámila, že se ses. R. Amchová vzdává členství. Martin Světlík sdělil, že se členství též vzdává ses. Struhová, která byla členkou odbočky po dobu jednoho roku. S politováním bylo vzato na vědomí úmrtí ses. Z. Pikalové. V říjnu minulého roku uspořádala odbočka “Mistr Jan Hus” — především péčí předsedkyně ses. Vlasty Matelové a tajemníka br. Karla Burzinského — překvapenku pro Josefa Faltu, býv. redaktora Denního Hlasatele a významného národního pracovníka. Na večeru promluvila celá řada představitelů a paní Jiřina Tuzarová zapěla národní písně za doprovodu prof. Kubíny. Večer byl odbočkou “Mistr Jan Hus” velmi dobře zorganizován a byl jejím krásným úspěchem, právě tak jako kladným zhodnocením celoživotního působení Josefa Falty a jeho práce doma i v exilu. ODBOČKA ČSNRA T. G. MASARYKA V LOS ANGELES, CALIF. ORGANIZAČNÍ ZPRÁVA o činnosti odbočky ČSNRA T. G. Masaryka v Los Angeles, California, za funkční období roku 1970, jak ji pro valnou hromadu odbočky, konanou v neděli dne 13. prosince 1970 o 3. hod. odpol. v Sokolovně, vypracoval tajemník: Valná hromada odbočky — konaná v neděli 14. prosince 1969 — vyslechla sice zprávy úředníků odbočky, nicméně však přes veškeré úsilí mandátové navrhovací komise nenašla nikoho z členstva, kdo by byl býval ochoten přijmout funkce v předsednictvu a výboru odbočky. Proto byla valná hromada přeložena na datum pozdější, na neděli 11. ledna 1970. Ani na této valné hromadě nepodařilo se získat nikoho z členstva, kdo by se byl uvolil přijmout funkce úředníků v předsednictvu a výboru odbočky. Vzhledem však k tomu, že to byl rok, v němž se konal ve dnech 11. a 12. dubna 1970, řádný sjezd Československé národní rady americké v Chicagu, Illinois, uvolilo se celé předsednictvo a výbor odbočky setrvat ve svých funkcích do doby skončení sjezdu v Chicagu. Na tento sjezd byli zvoleni jako delegáti: předseda odbočky Jaroslav Čadek a někdejší tajemník Vladimír Balejka. Odbočka rozhodla, že v roce 1970 se budou schůze konat nikoliv každý měsíc, nýbrž v intervalech — každý druhý měsíc — event, podle dané potřeby a nutnosti. I tak se konalo v uplynulém organisačním období 8 členských schůzí. Návštěva se pohybovala vždy mezi 20-25 členy. Zvláštního významu byly schůze 24. května 1970, na níž promluvil místopředseda ČSNRA prof. dr. Vratislav Bušek a schůze 22. listopadu 1970, na níž promluvila paní Gerta Fikulusová- Gallíková, přímá potomkyně učitele národů a slavného exulanta Jana Amose Komenského, v rámci vzpomínkové slavnosti u příležitosti třístého výročí od smrti J. A. Komenského. Členské schůze jako takové se ukázaly neproduktivními. Členský příspěvek za člena je $3.00. Poplatek za propůjčení místnosti je $15.00 za schůzi, připočte-li se k tomu vydání za pozvánky a poštovné a vezme se v úvahu kolik členů zaplatí ročně členské příspěvky, nestačí tento obnos ani na úhradu za výlohy spojené s členskou schůzí. Odbočka se pokusila o uspořádání vlastního společenského podniku v Sokolovně v sobotu 21. března 1970, označeného jako Josefovská zábava, večeře spojená s tancem. Na tomto podniku odbočka prodělala. Její členstvo se rekru10 • VĚSTNÍK [pageend10]tuje ze starších členů a členek nad 50 roků věku, organisace nemá mládeže, jež je organisována v jiných organisacích a tak naděje v tomto směru na podniky, které by finančně mohly zabezpečit pokladnu, jsou minimální. Nad to jsou v týdnu 4 soboty a neděle a ty jsou používány pro podniky 14 různých krajanských organisací, z nich většina má více členstva, zvyklého na společenské podniky a také majicího možnost dovolit si i finančně účast na těchto podnicich. Zástupce ČSNRA se zúčastnil schůzi Sdružení československých spolků a organisací, které má koordinovat podniky těchto organisací. Schůze se konaly v Sokolovně 16. května, 6. července, 14. září, 30. září, 12. října a 10. listopadu 1970. Členstvo ČSNRA-TGM v L. A. se zúčastnilo všech podniků, z nichž většího rozsahu byly: 11. června 1970 společná manifestace porobených evropských národů u příležitosti vyhlášení Týdne porobených národů — Captive Nations Week, na stupnich radnice města Los Angeles, kde měl hlavní projev dr. Lev Dobrianský, celonárodní předseda organisace. V neděli 27. září se členstvo odbočky zúčastnilo velkolepé svatováclavské slavnosti české katolické misie, které zvláštního významu dodala přítomnost nového arcibiskupa v Los Angeles, Timothy Manninga. Nejúspěšnějším podnikem roku 1970 byl ovšem Moravský den, pořádaný řádem Los Angeles č. 458, ČSA, v Los Angeles v neděli dne 11. října 1970. Dalším podnikem, na němž se podílelo členstvo všech organisací, byla slavnost vztyčení československé vlajky na stožáru před radnicí města Los Angeles, jež se konala v předvečer našeho národního svátku 28. října 1918 •— již v sobotu 24. října 1970 o 11. hod. dopoledne. Byla konána pod heslem: Czechoslovak Community — Loves United States, tedy Československé národní společenství projevuje svou vděčnost této zemi láskou a oddaností. Počet členů a členek zdejší odbočky rok od roku klesá tím, že nám starší, zasloužilí a věrní členové umírají, jiní se stěhuji do míst, kde je ovzduší dýchatelnější a nově příchozí se objeví na schůzi, jen když potřebují pomoci, a pak zapadají. V organisačním roce 1969-1970 zemřeli: Marie Ludmila Erbanová-West, Jiří Hodek, Sr., Rose Kříhová, Anna Pilátová, Marie Terry a 13. prosince t. r. zemřel čestný předseda naší odbočky, její někdejší dlouholetý obětavý výkonný předseda, Ladislav Erban-West. Všichni se zasloužili o rozkvět našich krajanských organisací v Los Angeles, dovedli přinést četné oběti, finanční, na zdraví i na čase, byli vzory věrnosti svému národu i nové vlasti a jejich odchodem přemnoho zdejší odbočka ztratila. Čest jejich památce! Jako nový člen odbočky se přihlásil nový duchovní správce České katol. misie P. Jaroslav Popelka, S.J., který po svém příchodu do L. A. dne 9. března t. r. se zúčastnil hned první schůze odbočky dne 15. března 1970. Jeho zájem o prohloubení činnosti organisační se projevuje i tím, že se stal jak svolavatelem, tak moderátorem Sdružení čs. krajanských organisací, v jehož čele stojí jako předseda Míla Svoboda. Činnosti organisační a propagační napomáhá rozhlasové vysílání v české a slovenské řeči, v jehož čele stojí Karel Fišer s řadou spolupracovníků. O umísťování nově příchozích krajanů-emigrantů se stará Relief Fund for Czechoslovak Refugees, Inc., v jehož výboru jsou i členové naší odbočky. Jednotlivci i organisace jsou trvale ve styku se svými zástupci ve sborech zákonodárných jak v Sacramentu, California, tak ve Washingtonu, D. C. Nový výbor odbočky v Los Angeles pro rok 1971 bude musit usilovat: O získáni dalšího nového počtu členstva především z řad mladých lidí čs. původu. Bude se musit postarat, aby schůze odbočky se staly zajímavými pořádáním filmových představení, zábavných programů, pikniků v přírodě. Setrvat v boji za znovuobnovení všech svobod v naší staré vlasti a udržení amerického způsobu života a amerických svobod nekompromisně, ať to zapadá a hodí se nebo nehodí do zatímní koncepce smiřovací zahraniční politiky Západu s Východem. Bohumil Smutník. ZPRÁVA ODBOČKY V ST. LOUISU Letošní výroční valná hromada naší organizace se konala v sobotu 12. prosince večer v místnostech Lemay Realty Co., pod střídavým vedením předsedy V. Hlaváče a místopředsedy dr. R. Wierera. Přítomní schválili zprávu výborů za minulý rok s povděkem a s radostí nad vytrvale stoupajícím počtem našeho členstva. Několik funkčních změn v nové kandidátní listině vyjadřuje pouze ocenění stále vzrůstajícího zapojení příslušníků posrpnové emigrační vlny do naší činnosti. V čelo odbočky Čimice byli zvoleni Božetěch Troup (předseda), Živan Dimitrov (místopředseda), Radko Jánský (jednatel) a Věra Niccoliová (pokladní). Koordinační výbor, rozšířen volbou o ing. Stanislava Rysa, byl jinak potvrzen beze změny v dosavadním složení: předseda Václav Hlaváč, místopředseda dr. Rudolf Wierer, tajemník prof. Radko Jánský, pokladník Václav Dvořák. Jednomyslnost při všech hlasováních dokázala, že u nás neexistuje žádný problém generací věkových, ani imigračních. Ve vedení jsou totiž zastoupeni jak krajané-starousedlíci předváleční, tak i dvě věkové generace imigrantů poúnorových a dvě posrpnových. Z předložených (a vesměs také jednohlasně přijatých) volných návrhů stojí za zveřejnění: 1. Přeložit v příštím roce naše pravidelná setkání z druhé soboty v měsíci na třetí. 2. Zdůrazňovat našim krajanům (v případě potřeby i rozesíláním dopisů) záhodnost a důležitost podpory činnosti ústředí ČSNRA. 3. Připojit se k podpisové akci proti uznání komunistické Činy a jejímu přijetí do OSN. 4. Podpořit odběrem a předplatným mnichovský časopis Text 70, aby mohl i nadále pravidelně využívat svých možností publikovat příspěvky autorů z ČSSR, ve vlastí t.č. umlčených. O svornosti přítomných svědčí m.j. skutečnost, že i při mnohabodové agendě trvala celá formální část valné hromady sotva 45 minut. K jejímu hladkému a harmonickému průběhu přispěla patrně i okolnost, že ihned po jejím zakončení byl na programu oblíbený tradiční “čimický vánoční mejdan”, jehož začátek nechtěl nikdo zbytečně oddalovat nedůležitými řečmi. Spokojení, ba rozjaření účastníci se rozjížděli domů až kolem 2. hodiny ranní, těšíce se již na naše příští hromadné setkání v sobotu 16. ledna 1971. ODBOČKA ČSNRA JIŽNÍ WISCONSIN Schůze odbočky se konala 6. prosince 1970. Zahájil ji předseda br. Richard Bondy Charvát za přítomnosti 9 členů a 4 hostů. Bratr předseda poukázal na to, že v uplynulém roce odbočka ustrnula v náboru nových členů. Předseda navrhl, aby předsednictvo bylo “omlazeno”. S návrhem byl vysloven souhlas. Novým předsedou odbočky byl zvolen Karel Hulá, místopředsedou Jaroslav Rek, jednatelem Ladislav Zelenka a pokladníkem zůstal i nadále Josef Mikuláš. Revisory účtů zvoleni: Jiří Pokorný a Jaroslav Šperl. Odstupující předseda ujistil nový výbor veškerou podporou a vyslovil naději, že se odbočka nejenom udrží, ale zesílí. Jaroslav Rek podal zprávu o úmrtí br. Josefa Studničky. Bylo usneseno, že se br. Jaroslav Rek zúčastní pohřbu jako representant odbočky a br. Bondy Charvát s Jaroslavem Šperlem zašlou písemnou soustrast paní Studničkové. Na zakoupení věnce bylo odhlasováno $10.00. Br. Mikuláš provedl sbírku pro pokladnu odbočky, bylo vybráno $23.00. Protože většina členů dojíždí do schůzí velkou vzdálenost, bylo odhlasováno, aby příští schůze se konala druhou sobotu v březnu, t. j. 13. března 1971. Dovolí-li to počasí, uspořádá odbočka vepřové hody v lednu. Pozvánky rozešle jednatel Zelenka. VĚSTNÍK • 11 VĚSTNÍK • 11 [pageend11]PANORAMA VYŠLA Úřadovna ČSNRA právě rozesílá výtisky Panoramy těm, kteří knihu mají zaplacenu výší svého předplatného biografie. Všem, kteří zaslali biografie dlouhé jen na 1/8 či 1/4 stránky, nabízíme Panoramu za $7.00 za výtisk (včetně poštovného). Předsednictvo ČSNRA rozhodlo, aby Panorama byla prodávána bez zisku, t. j. pouze za cenu režijních nákladů vytištění knihy a její vazby. Redakční práce byly vykonány zdarma. Panoramu tedy dáváme do oběhu za cenu minimální. Těšíme se na Vaše objednávky i objednávky Vašich přátel. ČSA STŘEŽÍ VAŠI BUDOUCNOST. Jestliže jste členem bratrské a sesterské podpůrné Jednoty ČSA, jste kryt tím nejlepším životním pojištěním jaké může pouze bratrská jednota poskytnouti. Jakmile se stanete členem Jednoty ČSA, tato přejímá veškerou zodpovědnost a závazky z vašeho členství plynoucí. Více než 60 organisátorů Jednoty, s dokonalou průpravou representuje ČSA ve většině států Unie a jest připraveno podati vám veškeré informace týkající se vašeho životního pojištění a vypracovati vám individuální plány, které vám zaručí nejvyšší možnou ochranu pro vaši budoucnost. ČSA má přes 270 řádů ve většině států Ameriky, v nichž naleznete bratrské prostředí, které vám nemůže poskytnouti žádná obchodní pojišťovna. Ovšem, kromě toho, členství v Jednotě ČSA opravňuje vás k řadě výhod jaké opět pouze bratrská jednota může poskytnouti. Kdo Jednotu ČSA doporučuje? Téměř 116 let JeJf služby desetitisícům spokojených členů. ČSA nikdy nezklame, neboť jest vybudována na základech stmelených z poctivosti a zodpovědnosti. ČSA chrání vaši budoucnost. Staňte se jejími členy, doporučte ji svým přátelům a známým. Ó.S.A. • 2138 S. 61 st Court, Cicero, III. 60650 věstník 2137 So. Lombard Ave. Cicero, Illinois 60650 Room 202 SECOND CLASS POSTAGE PAID at Chicago, Illinois ADDRESS CORRECTION REQUESTED [pageend12]