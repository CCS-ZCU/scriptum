ČESKOSLOVENSKÝ SOKOL V ZAHRANIČÍ Časopis ústředí československého sokolstva v zahraničí Ročník 38. ÚNOR 1988 Číslo 2. (372.) ú n o r o v á v ý r o č í Jan Vrcovský V únoru si připomínáme dvě výročí významná pro Sokol i národ. V polovině měsíce uplyne letos již 126 let od založení Sokola, koncem měsíce 40 let od komunistického puče v naší vlasti. Dvě výročí, povahou a významem propastně rozdílná, obě však pronikavě ovlivňující další vývoj národa. Tyrš a Fugner s hrstkou nadšených českých vlastenců, kteří 16. února 1862 stáli při vzniku Sokola, založili jej vědomě jako spolek demokratický, vlastenecký, vyvěrající z nejlepších hodnot národa, který postupně získával stále širší jeho vrstvy až se stal největším a také nejdůležitějším spolkem národním. Důslednou osvětovou činností, jejíž prostředkem byl tělocvik, připravoval Sokol národ k boji o jeho osvobození a to tak úspěšně, že za 52 let po jeho založení byl za první světové války uznávaným a logickým předvojem zápasu o samostatnost národa - v odboji domácím a za hranicemi v legiích i v odbojovém hnutí krajanů žijících mimo vlast. Sokol nepopiratelně přispěl hlavním podílem k vzniku Cs. republiky, po jejím vzniku byl také jejím prvním strážcem, jejím prvním vojskem. V období budování Republiky, která moudrým a obezřetným vedením Masarykovým se vyvíjela ve vzorný demokratický stát, byl Sokol jejím pevným, spolehlivým pilířem a jeho slety výraznými projevy tvořivosti národa a životnosti státu. VII. všesokolský slet v r. 1920 upevnil sebevědomí národa, dokázal světu spořádanost a pořádek státu, VIII. slet v r. 1926 uklidnil rozháranou politickou hladinu a odvrátil nebezpečí fašismu, IX. slet v r. 1932 byl projevem národní pospolitosti i po stránce sociální v době hospodářské krise, X. slet v r. 1938 výrazem vůle a odhodlání národa bojovat za nezávislost a svobodu Československa. Za druhé světové války a nacistické okupace zaujímal Sokol místo nejčestnější, jeho vliv v odboji domácím, v zahraničním vojsku a v podpoře krajanů v zahraničí byl veliký, pronikavý a nedocenitelný. Tisíce sokolských příslušníků, především jeho vedoucích činovníků, bylo nacisty vězněno, popraveno a umučeno. Ztráta takřka všech vedoucích činovníků Sokola byla strašnou krvavou daní sokolstva národu a státu a projevila se pak neblaze v pováleč[pageend1]ném období komunistického náporu na demokratické základy republiky. Sokolu zůstalo v jeho členstvu přesto zachováno natolik zdravé mravní síly, že po osvobození v r. 1945 odolal svodům komunistů, kteří mu nabízeli sjednocení veškeré čs. tělovýchovy pod jménem Sokol; tělovýchova tak jeho zásluhou zůstala jediným úsekem v období let 1945-48, který se komunistům nepodařilo ovládnout. Důsledky válečných ztrát se plně projevily až po únoru 1948, kdy Sokolu citelně chyběly nacisty popravené a umučené vůdčí osobnosti. Během únorového komunistického puče učinilo sokolské vedení snad ještě vše, co tehdy bylo možné, včetně vyslání delegace na Hrad k presidentu Benešovi 25. února s nabídkou sokolské pomoci; i Sokolu nepříznivý M.J. Brouček v knize "Československá tragedie" to přiznává (str. 364.: "V 10.10 hod. uvádí dr. Hřebík do presidentovy kanceláře funkcionáře čs. obce sokolské, aby nabídli Benešovi své síly k ochraně demokracie a svobody.") i když v rejstříku své knihy pod heslem "Hřebík, Ant." odkaz na tuto stranu záměrně neuvádí. Jak ovšem známo, delegace COS k presidentovi již připuštěna nebyla. V dané situaci, kdy se ještě věřilo na řešení ústavní cestou, kdy se spoléhalo na Beneše, Jana Masaryka, kdy vývoj překvapil všechny, snad se skutečně nedalo více dělat. Jinou otázkou je již vývoj po únorovém puči. Již v prvních dnech komunistického režimu se projevila pravá tvář bolševismu; kdo tehdy, za řádění tak zvaných akčních výborů, při němž bylo tisíce lidí uvězněno a desetitisíce vyhozeno z pracoviší a kanceláří, ještě mohl věřit v lepší budoucnost národa a státu pod komunismem, musel takovou naivní víru nezvratně ztratit, když dva týdny po puči, 10. března 1948, bylo na dlažbě pod okny Černínského paláce nalezeno mrtvé tělo Jana Masaryka. Každý soudný člověk musel tehdy vědět, že svobodě a demokracii bylo v Československu definitivně odzvoněno. Z této doby po puči zůstává nevysvětlitelné, že i v Sokole byly ustaveny akční výbory, dokonce v samotném sokolském ústředí, v COS, kde ihned byli "vyakčněni" dva hlavní vedoucí sokolští činitelé, starosta COS dr. Antonín Hřebík a náčelník COS dr. Miroslav Kavalír. Nevysvětlitelné proto, že komunisté měli zájem na provedení připravovaného XI. sletu a proto zasahovali celkem opatrně z obavy, že by mohli ohrozit konání sletu. Věděli, že sami slet provést nemohou; teprve mnohem později se jim podařilo organizovat spartakiády. Novým starostou nebyl jmenován některý z místostaro- stů, ani jiný člen předsednictva COS, ale Josef Truhlář, byř bývalý starosta COS a zasloužilý čestný člen výboru COS; ani náčelníkem nebyl jmenován některý z místonáčelníků, ale Evžen Penniger, člen náčelnictva mužů COS. Po hanebném únorovém puči nastal v sokolském členstvu pokles činnosti a zájem o sletové přípravy zcela ochabl, v mnohých jednotách byly přípravy na slet úplně zastaveny. Všeobecně převládal pocit zklamání, bezmocnosti a zmatku, který byl zvýšen skutečností, že někteří představitelé Sokola podepisovali výzvy k členstvu a psali články do Sokolského věstníku, jejichž obsah byl v naprostém rozporu s názory členstva, se sokolskými zásadami i stanovami; v tomto ohledu smutně prosluli zejména Josef Truhlář, dr. František Bláha, dr. Miroslav Klinger, jména známa všem sokolům, neboř všichni tři zastávali v Sokole po dlouhou dobu funkce nejvyšší. Pokračovat v sletových přípravách nebylo snadné, jak později napsal sletový jednatel bratr Evžen Koeppl, neboř ve zbývající, poměrně krátké době, bylo třeba obnovit všechny organizační práce, cvičitele a cvičence vrátit do tělocvičen, činovníky k práci administrační. Prvně za existence COS bylo třeba vyvinout mnoho úsilí, aby členstvo opět poslechlo své vedoucí. 26 [pageend2]Vedení COS přistoupilo na ustavení akčního výboru, dokonce honosně nazvaného "Ústředního", přijalo odstranění starosty a náčelníka a jejich nahrazení jinými, neboř také jemu šlo o provedení sletu i když z jiného důvodu než komunistům. Náčelnice COS sestra Marie Provazníkova to vysvětlila v brožurce "Sto let Sokola", vydané v r. 1962 ve Washingtonu: "V důvěrných sokolských kroužcích se uvažovalo, nemá-li se slet zmařit. Komunisté jej chtěli mít, aby jím ukázali světu, že se "nic nestalo", že národ souhlasí s novým režimem a spolupracuje s ním v souladu. Sokolské vedení chtělo mít slet z jiných důvodů. Bylo už jasno, že slet bude rozloučením se Sokolem, posledním shromážděním bratrstva na dobu, jejíž délka se nedala odhadnout. Zmar sletu a všeho úsilí, vší práce, lásky a obětí, které mu už byly přineseny, by přivodil podobný morální zlom jako planá mobilisace v září 1938. Chtěli jsme, aby slet zůstal v myslích jako ztělesnění hodnot, o jejichž návrat musí národ znovu usilovat." XI. všesokolský slet se konal 4 měsíce po únorovém puči, kdy již bylo každému zcela jasné, co komunistický režim znamená a sleduje. Jestliže někdo omlouval činnost akčních výborů jakousi časově omezenou nápravou sociálních křivd, smrt Jana Masaryka vysvětloval jako sebevraždu, žádný i jen trochu myslící člověk nemohl nadále přehlížet bezpráví komunismu poté, když president Beneš odmítl podepsat novou, komunisty mu předloženou ústavu, abdikoval a presidentem se stal Gottwald. To již bylo každému jasné, že komunisté nedovolí vyjádření pravé vůle lidu způsoby obvyklými v demokracii, že to bude možné jen při zcela mimořádné a snad i ojedinělé příležitosti. Takovou a také skutečně poslední příležitostí byl chystaný XI. všesokolský slet, na nějž se do Prahy sjelo statisíce sokolů, byli na něm návštěvníci z ciziny včetně diplomatických zástupců, tisku a rozhlasu z mnoha států. Komunisté tehdy ještě zcela neovládli státní aparát, chtěli světu dokázat, že únorový puč byl legální změnou vlády běžnou ve všech demokratických státech a potvrzenou květnovými volbami a proto nemohli před zraky cizích žurnalistů projevit jejich později běžně užívané metody teroru. Členstvo Sokola to dobře pochopilo a sletovým průvodem vydalo jasné a jednoznačné svědectví o nesouhlasu většiny národa s komunistickým režimem; slet svým průvodem byl také poslední manifestací pravého národního cítění. I když byl slet mohutnou manifestací odporu proti komunismu, slibovalo si od něho více sokolské členstvo, více očekával i národ, který jásavým souhlasem během sokolského průvodu na pražských ulicích dokazoval, že sokol- stvo plně vyjadřuje jeho pravé smýšlení. Kromě průvodu, který svým průběhem se čestně zapsal do sokolských a národních dějin, sletu k dalším činům využito nebylo. Názor sokolského vedení na slet se zřejmě rozcházel od názoru jeho členstva; vedení vidělo v sletu cíl: "zachování sletu v myslích sokolských příslušníků jako ztělesnění sokolských hodnot, o jejichž návrat musí národ znovu usilovat", členstvo v něm vidělo prostředek k obnově ztracené svobody a demokracie. Zda to bylo vůbec možné a proveditelné je otázka na níž dosud není a snad nikdy nebude uspokojivé odpovědi. Nicméně se vnucuje přirovnání s rokem 1938, kdy byl také národ připraven a odhodlán k boji; jeho představitelé však rozhodli jinak v zájmu zachování národa a zabránění krveprolití. O tom, že podobně jako sokolské členstvo smýšleli také ostatní, svědčí výstižně dopis bývalého poslance Čeňka Torna z roku 1976 v 5. příloze knihy bratra Oty Hory "Svědectví o puči", v němž uvedl: "... Sokolové měli jít do ulic jako štít národa, který by se byl připojil - proti komunistickým dělnickým milicím. Pasivitou odporu jsme si nechali podřezat krky... Ař se 27 [pageend3]stal úder zvenčí či nikoliv - nestáli by komunisté před světem, že vláda věcí přešla do jejich rukou ústavní cestou a že národ přijal režim jednoznačně a postavil se proti reakci... tak dle mého názoru stály věci a následky, které dnes odrážíme byly vinou z naší strany víc než vinou či zásluhou nepřátel...". Konečné slovo nad událostmi v únoru 1948 nebylo dosud vysloveno, mnohé okolnosti snad nebudou nikdy vysvětleny. Vzácným a vítaným pohledem do smýšlení a jednání sokolského vedení od únorového puče do sletu, během sletu i po něm, budou proto paměti sestry Marie Provazníkové, dlouholeté přední představitelky Sokola, náčelnice COS, na níž také po odstranění náčelníka COS ležela v té době hlavní tíha příprav a provedení XI. všesokolského sletu. Její paměti jsou již v tisku, budou v nejbližší době vydány a stanou se nezbytným zdrojem informací nejen té doby, ale celého období v němž v Sokole hrála tak významnou úlohu, prakticky od vzniku Československé republiky až do dnešních dnů. Obsah pamětí podnítí jistě další a velmi potřebnou rozpravu o činnosti, vývoji a postoji Sokola v uplynulých šedesáti letech. Vzpomínáme-li v tomto měsíci zmíněná dvě únorová výročí, docházíme k úsudku, že 25. únor bude v dějinách našeho národa postaven na úroveň 8. listopadu, neboř představuje naši novodobou Bílou horou - s obdobnými následky: nadvláda cizáků ve vlasti, násilná indoktrinace lidu a emigrace části národa do ciziny. 16. únor oproti tomu zůstane navždy v dějinách národa zapsán jako rozhodný krok v cestě jež vedla cílevědomě k slavnému 28. říjnu 1918, k vzniku samostatné, svobodné, demokratické Československé republiky. První president této republiky, který se o její vznik také nejvíce zasloužil, Tomáš G. Masaryk, snad v předtuše událostí jichž byl sám milosrdně ušetřen, když v září 1937 milován a oplakáván celým národem zemřel, řekl jednomu novináři: "Pokaždé v našich dlouhých dějinách, když naše země byla zpustošena, vybudovali jsme ji znovu a lépe, a pokaždé dala naše ústava občanům větší svobody. Možná, že moje země musí znovu projít zkouškou ohně, snad musí být dokonce ještě jednou zničena, aby teprve potom byla vybudována v pravou, dokonalou demokracii." Dnorová výročí mají být nejen příležitostí k zamyšlení se nad jejich smyslem a významem, ale musí být hlavně podnětem k větší usilovnější činnosti sokolské a národní, abychom mohli co nejdříve opět svobodně ve vlasti oslavovat 16. únor a 28. říjen a také našim přičiněním zajistili vybudování pravé, dokonalé humanitní demokracie ve smyslu Masarykových ideálů a tím vyloučili opakování 25. února a 8. listopadu. Je to, jak bylo řečeno na VI. sletu v Curychu: plně v našich možnostech, ve vlasti a za jejími hranicemi, neboř každý z nás se může ujmout sebedrobnější činnosti ve prospěch uvědomění a povznesení našeho národního ducha, u sebe samého, ve své rodině, ve svém okolí, v spolcích a organizacích, do nichž náležíme. Není k tomu zapotřebí hlučných, okázalých projevů, nebo "hrdinských gest", oslav nebo manifestací, jejichž účinek bývá stejně většinou jen chvilkový. Mnohem více a s trvalejšími výsledky se vykoná tiše a soustavně prováděným soustřeďováním a upevňováním národních sil. Ne na slovech, na činech záleží. To je náš dnešní úkol, směr a cíl. Odložme proto vše co nás rozděluje a jako to učinil Masaryk, všichni, sokolové, nesokolové, Češi, Slováci, Podkarpatští Rusíni, všichni, jimž osud našich národů není lhostejný, zahajme naší vlastní mravní obrodou nový boj za osvobození našíN vlasti, vedeni slovy Jana Nerudy: "Sláb jenom ten, kdo ztratil v sebe víru, malý jen ten, kdo zná malý cíl!" 28 [pageend4]Čt y ř ic e t l e t t e mn a Zdeněk Slavík Je to neuvěřitelné, ale opravdu už 40 let vládne v Československé republice bezpráví a násilí. Základní principy lidských práv, svoboda a demokracie, byly bezohledně pošlapány komunistickým režimem, který se před čtyřiceti lety násilím dostal k moci. V zemi, která kdysi bývala mnohým státům vzorem svojí klasickou, humanitní demokracií. Jak se to mohlo stát? To je otázka stále palčivá nejen doma, ale i zde v exilu. Tolik již o tom bylo napsáno, tolik vysloveno. Mnozí to neradi vzpomínají, protože únor 1948 je jakýmsi svědomím národa. Udělali jsme v tom bouřlivém roce 1948 pro záchranu svobody skutečně všechno? Odpovědí je svědomí každého z nás. Po nacistické okupaci dočkal se náš národ relativní svobody. Počátkem května 1945 přivezly ji na svých tankách vítězné velmoci, naši zahraniční vojáci - a bohužel, také náš spojenec z východu. Jásající národy Cechů a Slováků netušily, jaký osud jim byl připraven na Jaltské a Teheránské konferenci Spojenců. Přes Moskvu a Košice přijela nová československá vláda se svým presidentem. Komunistická strana Československa a její představitelé dokonale využili doznívající doby protektorátní letargie. V líbivé, populární politice korupce slibů, resortní komunističtí ministři štědře a nezodpovědně oběma rukama rozdávali národní hodnoty, o které se nikdy v minulosti nezasloužili. A získávali část národa a jeho volební hlasy. Skvrnou a hanbou v dějinách našeho státu zůstanou volby z roku 1946, kdy národ doma dal světovému komunismu 38 procent své důvěry. Aby komunističtí představitelé mohli v naší zemi realisovat instrukce a plány Moskvy. Zardousit opět svobodu a nezávislost naší země. Potlačit touhy českého a slovenského národa po demokracii, po lepším, spravedlivém řádu. Po lidštějším životě. Demokratické politické strany a organisace v naší vlasti tři roky vedly statečný boj o záchranu parlamentní demokracie a základních principů občanských práv a svobody. Tři roky úsilí a práce zapříčinily přeskupení sil v národě. V prvých měsících roku 1948 bylo naprosto jasné, že v řádných volbách tohoto roku komunismus odejde totálně poražen. Byla si toho vědoma i komunistická strana Československa. Na zasedáních parlamentu a kabinetu vlády, byli komunističtí činitelé stále častěji přehlasováni demokratickou opo- sicí národa. Ale komunističtí ministři ve svých resortech odmítali plnění usnesení většiny parlamentu. Dostavila se vládní krise, kterou komunistická strana Československa, dle instrukcí a aktivní podpory Moskvy, řešila svým pučem násilí. Udělali jsme právě v této době opravdu všechno, abychom tomu zabránili? V podzimních měsících roku 1947 dostal ústřední sekretariát jedné demokratické strany spolehlivou zprávu, že komunistická strana Československa připravuje na květen 1948 ozbrojený puč. Organisační přípravy ukazovaly na 29 [pageend5]1. květen, kdy se do Prahy sjede nejvíce občanů a komunisty kontrolovaná armáda, jednotky ministerstva vnitra, Státní bezpečnost a Závodní milice mají pohotovost. Tomuto rozhodnutí předcházely právě minulé dva sjezdy. Cs. strany národně socialistické a strany Lidové, které se staly mohutnou demonstrací skutečné vůle národa a odporu proti straně komunistické. Představitelům této strany a politbyru v Moskvě bylo naprosto jasné, že nemohou připustit řádné volby, které se měly konat v druhé polovici měsíce května 1948. Kdy národ měl dostat prvou příležitost napravit svůj omyl z roku 1945 a svoji chybu z voleb roku 1946. Komunističtí ministři ve svých resortech přes odpor většiny parlamentu, bezohledně prováděli opatření, která jasně hovořila o připravovaném násilí. Parlament se stal prakticky bezmocným. Po mnoha poradách dohodli se demokratičtí ministři k demisi, k ústavnímu aktu, který měl okamžitě vyvolat řádné volby ve státě. Tak začal ten tragický únor 1948. Z mé činnosti je známo, že mám rád dr. Edvarda Beneše a jeho filosofii. Nemohu se ale ubránit pocitu, že tenkrát těžce nemocný president tu demisi demokratických ministrů přijímat neměl. Tak hovoří srdce. Rozum a historické události říkají jiná slova. Rozhodnutí presidenta údajně ovlivnily dvě události: Kromě hrozby ministerského předsedy komunisty Klementa Gottwalda občanskou válkou v zemi, byla to oficielní audience velvyslance SSSR V. Zori- na, který presidentovi předal poselství, že Sovětský svaz, jako jeden ze signatářů Postupinské konference, v případě jakýchkoliv nepokojů v Československu, stáhne opět své vojenské jednotky na okupační zónu z května 1945 a obsadí Československo. Tuto notu demonstroval SSSR velkými manévry v těsné blízkosti našich hranic a neustálými přesuny svých vojsk přes naše slovenské území. Druhým důvodem byla údajná konsultace u hlavního velení západních Spojenců ve Frankfurtu nad Mohanem. Jak se zachovají Spojenci v případě, když Sovětský svaz uskuteční svoji agresi? Odpověd prý presidenta značně ovlivnila. Západní Spojenci v dané situaci disponují po demobilisaci takovými ozbrojenými silami, že dá-li se Rudá armáda na pochod, prvním eventuelním záchytným bodem byly by snad až Pyreneje. Jinak se hovořilo o klasické masarykovské demokracii, morálce a víře v moudrost a uvědomění československých lidí. Ani demokracie ani uvědomění a skutečná vůle zdrcující většiny národa nestačila na dobře organisované násilí komunismu. Slávou a alkoholem zpitý Klement Gottwald pod hlavněmi pušek a automatů části armády, jednotek ministerstva vnitra, Státní bezpečnosti a Závodních milic, vykřikoval v to nevlídné odpoledne 25. února 1948 na Václavském náměstí své vítězství. Z nebe padal sníh s deštěm a ubíral na síle alkoholickému hlasu, který představoval nové zrádce a kolaboranty národu. A národ zatínal jen nemohoucí pěstě a šeptal o zradě ministra národní obrany generála Ludvíka Svobody. Přesně podle učení a zkušeností sovětského bolševismu, rozpoutala komunistická strana v zemi nevídaný teror. Věznice se plnily českými a slovenskými lidmi, kteří se nesmířili s násilím páchaným na jejich národech. Mnozí odcházeli do exilu, aby zachránili své životy a pokračovali v práci pro zase šřastnější zítřek své vlasti. Ti, kteří zůstali, přešli doma do pasivní resisten- 30 [pageend6]ce. A ti statečnější do aktivního odporu proti násilí, teroru a zločinné ideologii komunismu. Dnes je tomu 40 let. A každé výročí, každá vzpomínka na tento měsíc únor 1948 vyvolá vždy silný ohlas srdce. Ale chceme-li objektivně hodnotit tyto, pro náš národ tak nešřastné události, musíme se řídit více rozumem. Velkým poučením byl pro nás všechny srpen 1968. 1 když se mnozí tomu bráníme, nutí nás to k srovnávání. Prožil jsem v komunistických vězeních a koncentračních táborech naší vlasti více než deset takových únorových vzpomínek. Režim je tam neopomenul násobit zvětšeným vězeňským terorem. Ale nikdy jsem tam neslyšel nářek. Ani výčitky. Zato hodně vzájemných slibů, že musíme učinit - my všichni - vše, aby podobný měsíc únor, v jakékoliv formě, se v naší zemi už nikdy nemohl opakovat. A tuto vůli jsem si přivezl také sem do exilu. A se mnou tisíce dalších. JEŠTĚ K VZNIKU ČS. VLAJKY V "Kronice" minulého čísla bratr Hanuš popsal jak v první světové válce činovník Sokola New York bratr Josef Knedlhans navrhl čs. vlajku v její dnešní podobě, jež byla v květnu 1918 nesena v čele průvodu krajanů při uvítání prof. Masaryka v New Yorku a zůstala vyvěšena nad vchodem hotelu Plaza po celou dobu jeho tehdejšího pobytu v něm. Zmínil se také, že návrh čs. vlajky je přiznáván umělci Jaroslavu Jarešovi, aniž se uvádí, že bratr Knedlhans jej svým návrhem předešel. Shodou okolností několik časopisů v Československu uveřejnilo v září minulého roku o vzniku čs. vlajky článek "Naše vlajka" s obvyklým poukazem, že tvůrcem byl akademický malíř Jaroslav Jareš. Na tento článek reagovali dr. Zbyšek Svoboda z Vojenského historického ústavu a Milan Hlinomaz ze Státního ústředního archivu v Praze. Uvedli, že vlajka nevznikla krátce po vyhlášení Cs. republiky jak se všeobecně usuzuje, ale byla výsledkem práce zvláštní komise ustavené na přelomu let 1918 a 1919, jež byla pověřena vypracováním návrhů na státní symboly nové republiky. Komise věnovala nejdříve pozornost státnímu znaku; teprve v dubnu 1919 jednala podrobněji o vlajce. Příslušné návrhy červenobílé vlajky s modrým klínem předložil 4. července 1919 heraldistický odborník Jaroslav Kursa z Archivu ministerstva vnitra. Ve stejné době předložili návrhy další umělci, mezi nimi Jaroslav Jareš; jeho návrh s deseti variantami však neodpovídal čs. státní vlajce tak, jak byla přijata. Proto také mezi úředními spisy Státního ústředního archivu, popisujícími vznik vlajky, Jarešův návrh není. Návrh komise byl projednáván Revolučním národním shromážděním v listopadu 1919 a vlajka v provedení návrhu Jaroslava Kursy se stala oficielním symbolem Československé republiky zákonem č. 252 z 30. března 1920. Poslední slovo však zůstává naší "Kronice", neboř vlajka vytvořená bratrem Knedlhansem byla již v květnu 1918 uznávaným symbolem čs. samostatnosti. Tato památná původní čs. vlajka byla jejím tvůrcem uchovávána v jeho bytě až do r. 1954, od té doby se nachází v museu Československých spolků v Americe (CSA - Czechoslovak Society of America). 31 [pageend7]V EXILU 1948 .... JAK JSME ŽILI V I.R.O. CAMPECH V LETECH 1948 - 1952. K založení sokolské jednoty "Krabbenloch" v Ludwigsburgu v říjnu 1948 došlo za okolností, které s normálním způsobem života měly málo společného a i ještě dnes, po 40 letech, po překonání počátečních problémů každého exulanta, žijícího dnes v nepoměrném dostatku a pohodlí, těžko uvěřitelných. Do uprchlických táborů přicházeli lidé s holýma rukama, s dětmi na rukou, bez potřebného oblečení, kteří zanechali doma civilisovaný způsob života a pochopitelně i veškerý osobní majetek. Zde se projevovaly charaktery jednotlivců ve svých vrozených vlastnostech. Je snadné být lidumilem, když je všeho dostatek, ale zde šlo o holou existenci a můžeme říci, že mnozí neobstáli. Primitivní kasárenský život nepudil právě ke kulturní aktivitě, ba naopak převracel civilisaci k demoralisaci. Bylo to prostředí vhodné pro studie psychologů, sociologů, kriminologů a pod. Bylo opravdu třeba něco dělat. Proto rozhodnutí uspořádat tělocvičnou akademii už v lednu 1949 nebylo sice snadné, ale určitě snadnější, než-li ji uskutečnit. V kasárnách Luitpold, kde byli ubytováni Poláci, měli pěkný sál s jevištěm. Sestra Dagmar slíbila nacvičit sletová prostná žen, nízká bradla pro muže jsme měli vypůjčena od místních turnérů, bratr Waldauf dostal na starost připravit něco se žáky a na mně zbylo se postarat o vystoupení mužů. Plakát první sokolské akademie v exilu Zásluhou sestry Velímské a Kašpárkové nacvičily ženy ještě jedno zvláštní číslo se závojemi. Sestra Velímská rovněž nacvičila číslo se žákyněmi. Opatření jednotných úborů byla další starost. Tak jako později pro župní cvičení, nabídnul se bratr Loudil, povoláním krejčí, ušít pro muže trenýrky, ovšem za předpokladu, že mu obstaráme materiál. K tomu nám dopomohl "Supply officer" darováním několika bílých slamníků ze zásob I.R.O. Zeny si ušily úbory z ručníků a pro závoje jim dodala gázový materiál sestra Jindra Kostková, ošetřovatelka na "Medical". Měli jsme štěstí s hudbou. Bratr Libor dokázal z pouhého poslouchání pamětníků sletových i jiných melodií zpracovat noty pro hudební doprovody, které sám osobně přehrával. Co jsme ovšem hodně postrádali - byly kalorie. Vyživovací situace v I.R.O. "lágrech" nebyla na výši tak, aby se s nimi mohlo plýtvat. Bratr Růžička, bývalý člen náčelnictva župy Plzeňské, dobrý cvičenec a plavec, měl nejlepší snahu něco ukázat, ale nedostávalo se mu dostatek síly k potřebnému 32 [pageend8]nácviku. Prodal proto své závodní jízdní kolo, na kterém přijel do exilu, aby si mohl koupit extra nějakou tu masovou konservu na přilepšení. Nacvičovalo se pilně, což při chudé táborové stravě bylo velmi obtížné, ale ve snaze po úspěchu, každý ze sebe vydal to poslední. Akademie se vydařila. Nebylo to vystoupení pro veřejnost, vlastně se více jednalo o vnitřní kulturní činnost emigrantů. Návštěva byla velmi početná a ohlas mezi obyvateli "lágru" byl velmi příznivý. Splnilo to svůj účel, poněvadž dva další československé tábory v Lud- wigsburgu, "Arsenal Kaserne" a "jágerhof Kasene", projevily zájem o založení vlastních sokolských jednot. Někteří jednotlivci z těchto dvou táborů už vlastně s námi spolucvičili. Na akademii se také právě "sešli" dva mladíci ze stejného rodiště, bratr Waldauf s bratrem Kasandou. Úspěch akademie se projevil v tom, že skutečně "probudil" sokoly v ostatních táborech. Už v únoru se ustavil výbor jednoty Arsenal, za několik týdnů nato byl založen Sokol v Jagerhofu a v několika následujících měsících ustavení dalších sokolských jednot v Eichstattu a Murnau, vedlo k vytvoření "Sokolské župy v exilu Dr. Edvarda Beneše". Václav Ženíšek. Zeny cvičící "Sletovou rej", úryvky sletových prostných, sestavených a nacvičených sestrou Dagmar Mrkosovou (Fialovou), na akademii 22. ledna 1949. Sestry, od leva - stojící: Mrk osová, Vin- klerová, Polívková, Pšenič- ková, Dušková; klečící: Havlátová, Svačinová, Mach- ková; sedící: Puflerová, Tománková, Zeníšková. "Devítici mužů", cvičili na akademii bratři, vyobrazeni na snímku s autorem skladby, který ji také nacvičil, bratrem Václavem Zeníškem - zleva: Havlát, Satran, Filip, Zeníšek, Slejzar, Růžička, Waldauf; klečící: Vancl, Levý, Trachta. V ukázce cvičení na nářadí, cvičili na bradlech bratři Růžička (vedoucí), Havlát, Ka- sanda, Levý, Slejzar, Trachta, Waldauf. 33 [pageend9]V Paříži vydávaný exilový časopis "Svobodný zítřek", redigovaný Ludkem Stránským, ve svém vydání z 20. února 1949 hodnotil činnost čs. sokolstva v exilu následujícím článkem: SOKOLSTVO V EXILU vd Přes šumavské hranice přešlo od loňského sletu několik set sokolských činovníků, kteří byli nuceni uprchnout před novým "bratrstvím" v zkomuniso- vaných sokolských jednotách. Sokolští uprchlíci projevili ihned svou přítomnost v exilu sokolským způsobem. Již v září minulého roku byly ustaveny první sokolské jednoty v exilu a to v Bagnoli v Itálii a v Ludwigsburgu v Německu. Nedostatečná výživa, pouhých 2.050 kalorií denně, nedovoluje příliš plýtvat tělesnou energií, ale sokolové-uprchlíci zahájili přesto tělocvičnou činnost. Bagnolská jednota byla ustavena 27. září. Jednota měla první sraz cvičících již 1. října, ale pro nepochopení některých činitelů ve vedení tábora, musela z počátku omeziti svou činnost jenom na pole kulturní. Z veřejných podniků uspořádala několik kulturních akademií, první 28. října v Bagnoli a druhou 3. listopadu v Pagani. O počátečních potížích svědčí okolnost, že i valná hromada se nesměla konat v oblasti tábora, nýbrž ve volné přírodě mimo tábor. Ludwigsburská jednota mohla naproti tomu už uspořádat první tělocvičné vystoupení a představit se dokonce i mezinárodní veřejnosti. První tělocvičná akademie se konala 22. ledna v sále polského tábora; v přeplněném hledišti byli přítomni Češi, Slováci, Poláci, Ukrajinci, Litevci i Lotyši. Jako hosty uvítali sokolové na svém podniku zástupce místních amerických úřadů, organi- sace IRO a města, dále čínského konsula ze Stuttgartu, členy norské mise, jež právě provádí v Ludwigsburgu nábor čs. uprchlíků do norského průmyslu a velmi dobrého přítele českého národa, česky mluvícího dánského universitního profesora Dirckinck-Holmfelda s chotí. Zase po dlouhé době uviděli čs. uprchlíci známý sokolský znak, zase se v polském sále objevila československá vlajka a vedle ní portréty obou našich zemřelých presidentů a generála Stefánika. Sálem zněly rytmické sokolské pochody, hrané českou hudbou, a na jevišti cvičila sokolská drobotina a po ní ženy a muži. Bylo tam i tělocvičné nářadí a na něm sokolští borci. Jednoduchý, ale na nouzové poměry úžasný program byl zakončen československou státní hymnou, kterou zpívaly stovky čs. uprchlíků se slzami v očích jako píseň naděje na brzký návrat do svobodné vlasti. Ve stejném čísle Svobodného zítřka, v rubrice "Z domova ve zkratce", byla zpráva: "Podle pokynů Ústřední rady odborů vstoupilo do konce roku 1948 do Sokola 250 tisíc odborářů." ... 34 [pageend10]SOKOLSKÝ TĚLOCVIK PŘÍKLADY CVIČEBNÍCH HODIN PRO ČLENSTVO A DOROST Naše cvičební hodiny, jejichž celkovou délku (většinou 60 nebo 90 minut) určujeme dle věku a vyspělosti cvičenců - 60 minut pro žactvo a mladší dorost, 90 minut pro starší dorost a členstvo (ale také dle vymezeného času je-li tělocvična pronajímána), dělíme na 4 části: úvodní (5 minut), průpravnou (10-15 minut), hlavní (35-60 minut), závěrečnou (10 minut). Úvodní část slouží k přípravě a soustředění cvičenců na činnost a úkol cvičební hodiny. Je to provedeno nástupem, pozdravem a stručným oznámením obsahu hodiny. část průpravná má všestranně procvičit svalstvo celého těla, zvýšit pohyblivost kloubů, povzbudit činnost vnitřních orgánů, pohybově a psychicky připravit cvičence na náplň hlavní části. Cvičení se provádí hromadně a najednou. Hlavní část je obsahovým a fyziologickým vyvrcholením cvičební hodiny. Cílem je vyvinutí všestranných pohybových vlastností a návyků, síly, obratnosti, rychlosti, vytrvalosti. Koná se zpravidla v družstvech, které se střídají a v nichž jsou cvičenci rozděleni podle vyspělosti. Náplň hlavní části se řídí podle prostředí v němž se cvičení koná: v tělocvičně nářadový tělocvik, na cvičišti lehká atletika, na hřišti míčové hry, v přírodě v letním období plavání, zdolávání překážek, v zimním období lyžování, bruslení atd. Závěrečná část má být přechodem z maximálního zatížení do normálního stavu cvičence. Uplatňujeme proto cvičení rytmická, klidné hry, cvičení prostná, pořadová, pochod se zpěvem. Závěrečná část se cvičí opět hromadně se všemi cvičenci najednou a končí se nástupem, oznámením připravované činnosti a závěrečným pozdravem. V minulém čísle jsme zařadili cvičební náplň zimního výletu; v tomto uvádíme náplň hodiny v tělocvičně. V několika dalších budou uvedeny příklady hodin v tělocvičně, na hřišti a v přírodě. 1. hodina v tělocvičně. I. Úvodní část: Nástup, pozdrav, úkol a náplň hodiny. 0 II. Průpravná část: 1. Chůze: normální, zrychlená, prodlouženým krokem. 2. Chůze ve výponu. 35 [pageend11]3. Klus (kolem tělocvičny) 4. Stoj spatný: předskoky 5. Stoj spatný: rychle sed a ihned vztyk , do stoje 6. Stoj spojný - zapažit: švihem vzpažit (nazad). 7. Stoj spojný - skrčit upažmo, ruce nad rameny: 1. výpon - vzpažit 2. stoj spojný - skrčit upažmo, ruce nad rameny 3. výpon - upažit 4. stoj spojný - skrčit upažmo, ruce nad rameny 8. Stoj spatný - ruce v bok: 1. přednožit pravou povýš 2. přinožit pravou. 3. -4. totéž levou. 0 O 9. Stoj spojný - ruce v bok: 1.-2. zvolna dřep 3.-4. zvolna vztyk do stoje spojného. 10. Stoj rozkročný - připažit: . 1.-4. hluboký ohnutý předklon (hlava svěšena) uvolněně předpažit, dotyk země rukama I 5.-8. zvolna vzpřim do stoje rozkročného - připažit 11. Stoj rozkročný - ruce v bok: 1. úklon vpravo - vzpažit 2. vzpřim - ruce v bok 3. -4. totéž opačně. 12. Stoj rozkročný - připažit: 1. otočit trup vpravo - upažit, dlaně vzhuru 2. otočit trup zpět - připažit 3. -4. totéž opačně. 36 [pageend12]13. Stoj spatný - připažit: 1. podřep výkročný pravou vzad - mírný rovný záklon, trup a levá noha v jedné přímce 2. výdrž 3. vzpřim - přinožením pravé stoj spatný 4. -6. totéž opačně. 14. Spoj spatný - připažit: 1.-3. zvolna zanožit pravou - předpažením vzpažit 4. přinožit pravou - předpažením zapažit 5. -8. totéž se zanožením levé. 15. Stoj spatný - předpažit dolů, spojit ruce: GV 1. prúvlekem skrčmo přednožit pravou 2. prúvlekem skrčmo nazad přinožit pravou 3. -4. totéž levou. \l III. Hlavní část: Různosti na žíněnce. 1. Kotoul napřed. Dbáme na to, aby cvičenci prováděli kotoul rychle při přetáčení obejmuli rukama kolena, aby zůstali | co nejvíce "sbaleni" a přetočili se plně do dřepu. 2. Kotoul nazad z dřepu nebo sedu skrčmo. Pád nazad přes hyzdě a krční páteř se současným dohmatem rukama vedle hlavy. Kotoul končí ve vzporu dřepmo nebo klečmo. Kůň na šíř (muži, dorostenci). Přešvihy únožmo vně. Dohmatem na madla z náskoku přešvih únožmo pravou vně , přešvih únožmo pravou nazad. Totéž levou. Kladina (ženy, dorostenky). Chůze na kladině. Ze stoje zánožného levou bočně na začátku kladiny, připažit: tři kroky, předpažením a upažením připažit levou, na další tři kroky vpřed předpažením a upažením připažit pravou. Pohyb do upažení sleduje hlava otočením v příslušnou . _ 37 [pageend13]Kruhy (muži, dorostenci). Svis vznesmo. Trup a napjaté nohy svírají úhel asi 45 stupňů, paže jsou napjaty, hlava mírně předkloněna (hled na nohy), boky , jsou před kruhy, výše než ramena, tělo vyváženo tak, aby nemuselo být udržováno silou. Svis střemhlav. Tělo je mírně prohnuté, ve svislé poloze mezi popruhy hlavou dolů. Hlava je zakloněna, hrudník protlačen vpřed, napjaté paže přitlačeny k hrudní části trupu. Hlavní chyby: předčasný záklon hlavy, krčení paží, vychýlení nohou před popruhy nebo za ně, neprotlačení hrudníku. Bradla o nestejné výši žerdí (ženy, dorostenky). Svis na vyšší žerdi. Provádíme plným nadhmatem v šíři ramen, paže jsou napjaté. Svalstvo na přední i zadní straně je v napětí, nohy napjaté. Totéž cvičíme podhmatem a dvojhmatem. A Svis ležmo na vyšší žerdi. Nadhmatem na vyšší žerdi v šíři ramen, zadní strana stehen spočívá na nišší žerdi, tělo mírně prohnuté, paže napjaté, hlava mírně zakloněna, nohy napjaté a spojené. Totéž cvičíme podhmatem, dvojhmatem, obráceným podhmatem. Bradla po bok (muži, dorostenci). Z komíhání ve vzporu: zánožka (vlevo nebo vpravo). Při zákmihu se přenese váha těla na paži, v jejímž směru se zánožka cvičí, se současným vykloněním ramen na stejnou stranu. Odlehčená paže se odrazí a přihmátne k ruce, na níž je váha těla. ’ Ihned po dohmatu opouští druhá ruka žerd švihem do upažení, tělo klesá do doskoku; při doskoku se přidržujeme žerdě. Z komíhání ve vzporu: přednožka (vlevo nebo vpravo). U předkmihu se přenese váha těla na paži, v jejímž směru se přednožka cvičí, se současným vykloněním ramen na stejnou stranu. Odlehčená ruka se odrazí a přihmátne na druhou žerčt, těsně za ruku na níž je váha těla. Ihned po dohmatu opouští druhá ruka žerd švihem do upažení, tělo klesá do doskoku; při doskoku se přidržujeme žerdě. IV. Závěrečná část Prostná - nácvik (nebo opakování) části skladby na slet, veřejná vystoupení. Pochod se zpěvem - "Pod Prešpurkem kraj Dunaja" "Jdou sokolské šiky, jdou". Ukončení - oznámení podniků jednoty, pozdrav, rozchod. 38 [pageend14]HLÍDKA VZDĚLÁVACÍ DOBRÉ SLOVO Jan Fellmann Jednou výhodou pro ty, kteří chodí pravidelně do cvičení, je stálý styk s ostatními cvičenci a možnost jejich vzájemného rozhovoru a utužení skutečného přátelství a bratrství s nimi. V tělocvičně i když někteří z nás nemají tu zdravou buňku dělat všechny cviky správně a bratr zodpovědný za cvičení má často nepříjemné okamžiky a musí vhodnou záchranou nebo dopomocí zajistit, aby cvičenec si neublížil, přece jen úsměv porozumění takové okamžiky rozjasní a dobrá nálada zůstane zachována. Hlavní je, abychom si rozuměli a vzájemným přátelským, vskutku bratrským stykem umožnili dobrý průběh cvičení a veselou náladu v něm. Nakonec se zásluhou dobře vedeného nácviku všichni sejdeme v konečném správném provedení a ta společná radost z dobře vykonaného cviku, sestavy nebo cvičení prostných, zajistí kladnou náladu a chuř k dalšímu snažení. Důležité je, abychom se vzájemně měli rádi a chápali, co ten styk znamená. V tom je právě základ našeho snažení: najít vše, co nás spojuje, a být ochotni zapomínat na to, co nás dělí. V tom vzájemném uznávání našich snah si totiž vytváříme podstatnou základnu k vzájemnému styku, který umožňuje, podporuje a prohlubuje náš duchovní růst. Budme tedy k. sobě vlídní a naše vzájemné vztahy porostou kladně. Dsměvy překonávejme mračné dny a hned se nám bude zdát naše okolí, celý svět, i my všichni v něm, lepší. TO BYL SOKOL TO BYL SOKOL Nákladem exilového Českého slova v Mnichově vyjdou již v nejbližší době paměti bývalé náčelnice Československé obce sokolské, sestry Marie Provazníkové, pod názvem "To byl Sokol". Autorka byla přední činovnicí Sokola od roku 1916, kdy byla zvolena náčelnicí Sokola Praha-Karlín; v roce 1919 byla již členkou cvičitelského sboru žen COS, v r. 1925 členkou předsednictva COS, v r. 1931 náčelnicí COS. V exilu je od r. 1948 - byla spoluzakladatel- kou Ústředí čs. sokolstva v zahraničí, jeho náčelnicí, místostarostkou a redak- torkou časopisu "Cs. Sokol v zahraničí", v Americké obci sokolské byla náčelnicí Východní župy a starostkou Sokola New York. Sokolskou a širokou exilovou veřejností dychtivě očekávané paměti přiblíží a osvětlí čtenářům mnohé málo známé nebo zcela neznámé události našeho národního života, jehož byla v uplynulých 70 letech významnou a vynikající představitelkou. - r. 39 [pageend15]HOVOŘÍME K SOKOLSKÉ MLÁDEŽI VIDÍŠ CHYBY TAKÉ NA SOBĚ? Už je to tak, že každý vidíme sebenepatrnější chybičky na druhém, ale na sobě často ani hodně velikou. Abychom vlastní chybu zakryli, raději ukazujeme chyby druhých. Na světě však není nikdo bez chyby, ani já, ani vy. Chybyt může každý, to je lidské. Je třeba své chyby uznat, z nich se učit a po druhé se jich vyvarovat. Tyrš napsal, že při posuzování - kritice je nutno se dvěma věcem vyhnout: "surové bezohlednosti a přílišné citlivosti. Obě zapomínají, že všichni lidé mají jednu společnou vlastnost, která slově chybnost. Kdo jednou v něčem pochybí, není již proto horší než každý jiný a nemusí se s ním nakládat tak, jako by horší byl." K chybám druhým býváme obyčejně velmi přísní. Hned je posuzujeme i odsuzujeme. Ale děláme to tak, bohužel, vždycky ze svého hlediska a nedíváme se na poměry a všechny okolnosti, které druhého k činu donutily. My bychom jednali třeba opačně, ale kdybychom byli na místě těch, které posuzujeme, jednali bychom pravděpodobně právě tak, jako oni. Proto nesučme chyby a jednání druhých ukvapeně a bez náležitého uvážení, abychom jim neublížili. Máme druhé na chyby upozornit? Ano, to je docela správné a sokolské. Ovšem činíme tak vždycky šetrně, bratrsky, jak nám pravil Tyrš: "Bratrství nezáleží v tom neviděti vad, ale vytknouti je způsobem bratrským." Upozornit na chybu, to je služba bližnímu. Ne do očí mu chybu zapřít, uvést jej v klam a pak po straně na ni upozorňovat druhé. To by byla pomluva a na tuto nemoc žádný řádný sokol nestůně. Ovšem ten, "komu se pak chyba nebo jednostrannost vytkne, nemá již proto být rozhořčen, že se tak stalo", jak praví Tyrš dále. Proto za každé upozornění na chybu budme vděčni a poděkujme za ně a neurážejme se proto. Říká se, že vytýkat chyby měl by jen ten, kdo sám je bez nich. A těch by bylo i mezi námi velmi málo, vidte? Právě tak, jako při posuzování cizích chyb, máme být přísní na svoje chyby. Říkáme tomu autokritika. A tu mnozí lidé nemají. Na chyby vlastní bychom měli být ještě přísnější než na chyby cizí. Když chybu uděláme, nezapíráme ji, přiznáme se k ní a učíme se z ní. Ale nikdy ji nesvádíme na druhé, ani na okolnosti, ani na poměry. Ty nám k ní někdy dopomohou, ale chybu jsme udělali přece jenom sami. Jistě nebudeme omlouvat chyby spáchané ze zlého úmyslu nebo z nedbalosti. Vzpomeňte vždy na slova Tyršova: "Nikdo není neomylný, nikdo bez chyby, však ani ty ne, jenž chyby vytýkáš. Nezapomeň na to, řid se tím v řeči a v celém počínání. Ty pak, jemuž se výtka stala, rozpomeň se, zda jsi ji přece poněkud nezasloužil. Nebud příliš citlivý, nebuč ani zbytečně urážlivý." Dr. Miluše Waitová. 40 [pageend16]ŽIVOTNÍ JUBILEA FRANTIŠEK MELOUN - 80 Dne 2. prosince 1987 dožil se osmdesátky významný novinář a zasloužilý dlouholetý exilový pracovník bratr František Meloun. Ve svých 18 letech, v roce 1925, jej Melantrich v Praze povolal za redaktora Českého slova; zůstal tam až do svého odchodu za hranice v roce 1948. Během druhé světové války byl činný v odboji proti nacistům, po válce byl v popředí zápasu s komunisty o zachování svobody a demokracie ve vlasti a musel proto po komunistickém puči v únoru 1948 odejít do zahraničí. V exilu pokračoval ve své novinářské činnosti v rozhlasové stanici Svobodné Evropy, v roce 1954 byl jedním ze zakladatelů exilového Českého slova v Mnichově a od odchodu J. Pejskara na odpočinek je jeho šéfredaktorem. Velikou práci koná na poli sociálním ve své funkci ředitele Amerického fondu pro československé uprchlíky, v níž účinně pomáhá krajanům, zejména novým uprchlíkům. Je upřímným podporovatelem veškeré sokolské činnosti a vykonal mnoho práce v propagaci dosavadních sletů Cs. sokolstva v zahraničí a celé řady dalších sokolských podniků. JOSEF PEJSKAŘ - 75 V Kalifornii oslavil 7. prosince 1987 svou pětasedmdesátku známý exilový novinář, spisovatel, exilový pracovník, dlouholetý příslušník a činovník Sokola, bratr Jožka Pejskař. Rodák z Orlických hor, bratr Pejskař se již ve svém mládí zapojil do politické činnosti v Cs. straně národně socialistické v níž se stal tajemníkem; současně zahájil velmi úspěšně činnost novinářskou. V poválečném období 1945-1948 si jako pracovník své strany vysloužil nenávist komunistů a po puči v únoru 1948 se před zatčením zachránil útěkem za hranice. V exilu pokračoval ihned ve své činnosti politické a novinářské. Během svého pobytu v uprchlických táborech Německa byl rovněž činný v sokolské jednotě Lindau- Zech v Sokolské župě v exilu dr. E. Beneše. Na ustavující valné hromadě jednoty, v lednu 1950, byl zvolen jejím starostou, župní valnou hromadou byl pak zvolen členem župního výboru. Později, v roce 1955, se podstatně zasloužil o založení sokolské jednoty v Mnichově, byl jejím starostou, neméně činný byl při její obnově v roce 1974. Mnoho záslužné práce vykonal v rozhlasové stanici Svobodné Evropy v Mnichově, stal se jejím redaktorem a jeho pořady, vysílané pod pseudonymem Jožka Pero, se těšily veliké oblibě, neboř pranýřovaly neřesti komunistické vlády. Když nastoupil na zaslouženou pensi, odstěhoval se do Kalifornie ve Spojených státech, kde se dal do pilné práce spisovatelské a vydal dosud dva díly pozoruhodného památníku krajanských a exilových pracovníků, nazvaného "Poslední pocta". V minulém roce vydal další publikaci, "Pronásledovaní vlastenci", věnovanou hrdinům národního odboje za Rakouska, za nacistické okupace a za komunistického režimu. ( CS .) 41 [pageend17]ŽALOV JAN NOVOZÁMSKÝ Na Floridě, v městě Titusville, zemřel 11. prosince, ve věku 81 let, dlouholetý sokolský nadšenec, upřímný vlastenec a výborný "český muzikant", bratr Jan Novozámský. Zesnulý byl nadšeným vyznavačem Tyršovy myšlenky ve vlasti již od svého mládí a ve všech místech kde působil, vedla jeho první cesta vždy do Sokola. Když po komunistickém puči v únoru 1948 byl pro něho v Československu další život neúnosný, odešel do exilu, kde v uprchlických táborech v západním Německu se účastnil činnosti Sokolské župy v exilu dr. E. Beneše. Mnozí cvičenci z té doby si vzpomenou na pěkné hudební skladby, které vytvořil pro mnohá vystoupení na akademiích a veřejných cvičeních a které cvičencům neúnavně hrál při nácviku a během mnoha sokolských podniků. Po emigraci do Kanady touto svou muzikantskou činností obohatil národní a sokolský život v Torontě, kde několik let působil, jakož i v dalších místech jeho pozdějšího působení v Kanadě a ve Spojených státech. JAN MAJER Dne 13. prosince 1987 zemřel v Jižní Africe tragickým způsobem místostarosta a bývalý starosta Sokola v Johannesburgu bratr Jan Majer. Přišel o svůj život v mladém ještě věku 49 let následkem automobilové nehody, při níž byla také jeho manželka velmi vážně poraněna. Mimo své činnosti v Sokole, působil bratr Majer všestranně ve veškerém veřejném čs. krajanském životě v Jižní Africe. Objednejte si: Jarmila Uhlířová: Obrázky z českých dějin Vkusně vypravená vázaná kniha, 192 stran s vyobrazeními. $ 7.50. Tyršův odkaz Soubor úvah o zakladateli Sokola, 238 stran s fotodokumentací. $ 10.00. Miroslav Jandásek: V zdravém těle zdravý duch Ctění o Miroslavu Tyršovi, 72 stran, 18 vyobrazení. $ 6.00. Slabikář Základy českého čtení a písma, 96 stran. $ 2.00. Objednávky vyřizují: Dipl.Arch. Rudolf Fiala, Stauffacherstrasse 222, CH-8004 Zurich, Schweiz. O. Stehlík, 1665 Bloor St.E., Apt. 1001, Mississauga, Ont. Canada L4X 1S4. 42 [pageend18]KRONIKA RUDOLF TĚSNOHLÍDEK V minulém měsíci, 12. ledna, uplynulo 60 let od náhlé, tragické ' smrti spisovatele, novináře a básníka, který věnoval velikou část své literární činnosti Sokolu, bratra Rudolfa Těsnohlídka. Narozen 7. června 1882 v Čáslavi, Rudolf Těsnohlídek byl do života poznamenán tragickými zážitky dětství; tragikou bylo postiženo také jeho manželství, jeho první manželka Jindra Kopecká zahynula r. 1905 osudnou náhodou nad norským fjordem dva měsíce po svatbě. Svou literární činnost zahájil v "Moravském kraji", odkud přešel r. 1907 do Lidových novin v Brně, kde působil až do své smrti. Vynikal zejména v soudním referentství, v němž byl vzorem a předchůdcem F. Němce, J. Trojana a K. Poláčka. Jeho romány byly založeny na prostých, všedních realitách života, v nichž řešil situace vždy mírně a využíval svým tvořivým humorem mnohé jazykové možnosti. Jeho kniha "Kolonia Kutejsík", naplněna Dickensovým humorem, byla r. 1922 poctěna státní cenou, jeho zvířecí epos "Liška Pestrouška" (1920), byl podnětem k známé Janáčkově opeře. Napsal také fantastický román "Vrba zelená", v němž hantýrkou zesílil groteskní humor děje roku 2924. Několik prací vydal pro mládež veršem i prózou: povídkový cyklus obrázků z přírody "Cimči- rínek a chlapci" (1922), veršovou pohádku o sokolském sletu "Zlaté dni" (1926), pohádkový románek "Nové království" (1927), humoresku veršem z hmyzí říše "Cvrček na cestách" (1927), verše o sokolství "Rolnička". Objevil rázovitého eskymáckého náčelníka hanáckého původu Jana Welzla a upravil jeho paměti "Eskymo Welzl". Jeho básně vyšly r. 1923 ve sbírce "Den", posmrtně r. 1935 ve sbírce "Rozbitý stůl"; ukázky jeho soudničkářského umění byly knižně sebrány jako součást publikace "Padesátka Lidových novin" (1942). Po čtyři roky se účastnil objevných prací v slovenských jeskyních, věnoval jim propracovanou monografii "Demanová" (1926); o vzniku těchto jeskyň vyšla také posmrtně jeho pohádka "O zakleté Lúčance" (1937). Ve své románové kronice brněnského prostředí dokumentárně zachytil brněnský mrav a řeč. Zamiloval si severské země s jejich fjordy a podle severských zvyků (města Kodaně) dal podnět k prvému "vánočnímu stromu republiky" v Brně, který se odtud rozšířil do ostatních měst. Byl oddaným sokolským příslušníkem; sokolskou práci poznal osobně dopodrobna, sedm let byl vzdělavatelem Sokola v Bílovicích, věnoval se mnoha sokolským jednotám na Brněnsku, po převratu v r. 1918 byl členem předsednictva Sokolské župy Brněnské a účastnil se ustavující valné hromady první, Masarykovy sokolské župy na Slovensku v Zilině r. 1919. Na sokolstvo myslel při každé příležitosti, účastnil se všech sletů a sokolských podniků v sokolském kroji a vzorně plnil své sokolské povinnosti; účastnil se všech sokolských zájezdů, z nichž nejvíce vzpomínal na zájezd na Slovensko, do Košic r. 1921. Ani při bádání jeskyň Demanovských, nezapoměl na Sokol, přičinil se, aby hned vedle dómu bojovníků za svobodu byl dóm Tyršův a Fugnerův. Přispíval k výchově sokolského žactva, psal pro ně humorem protkané sokolské knížky, chtěl, aby cvičenci na sletech odcházeli z cvičiště se zpěvem a byl až do svých posledních dnů stále plný námětů na zlepšení sokolské činnosti. 43 [pageend19]ŽUPA KANADSKÁ ZE SOKOLSKÉHO SVĚTA ŽUPA AUSTRALSKÁ Sydney OSLAVA 28. ŘÍJNA byla uspořádána v sokolovně společně s Cs. obcí legionářskou, Společností pro vědy a umění a dalšími krajanskými organizacemi. Součástí oslavy byla zdařilá akademie s velmi hodnotným programem v němž vystoupili příslušníci všech složek jednoty, jejichž zdařilá vystoupení byla uznalým obecenstvem odměňována vřelým potleskem. CVIČEBNÍ ROK ŽACTVA byl opět, dík obětavosti bratra náčelníka Marika, zotaveného po utrpěném těžkém úrazu, ukončen společnou návštěvou plovárny. Na toto, již tradiční každoroční zakončení a vyvrcholení tělocvičné činnosti na konci cvičebního roku, se žactvo vždy velmi těší; plavání bývá obvykle spojeno s různými závodivými hrami a další zábavnou činností. ODDÍL KOLOVÉ a krasojízdy uspořádal 19.-20. září velmi úspěšný zájezd do Mudgee, kde v dvoraně tamního Police Clubu předvedl před četným australským obecenstvem velmi zdařilé ukázky kolové a krasojízdy. Podrobné a pochvalné zprávy o úspěšném vystoupení oddílu Sokola Sydney přinesl místní tisk i rozhlas. Úspěšný zájezd, který byl současně účinnou krajanskou a sokolskou propagací v australské veřejnosti, byl ukončen zájezdem do místních vinic a na nedalekou přehradu. O dobrou organizaci zájezdu a příjemné prostředí na místě, včetně přátelské besedy, se vzorně zasloužila krajanská rodina Dobrovských. Montreal ČINNOST JEDNOTY je zcela zaměřena na VIII. župní slet, který se bude konat od 24. do 26. června v Montrealu a jehož provedením byla jednota pověřena. Sletový výbor, jehož jádro tvoří pochopitelně členové montrealské jednoty, již plně zajistil organizačně všechny sletové podniky a pro sletové účastníky objednal ubytování jak v hotelu ve středu města, tak v studentských kolejích na obou montrealských universitách. Závody v nářadovém tělocviku se budou konat v tělocvičnách francouzské university, turnaj v odbíjené v tělocvičnách university McGill; v prostorách této university se bude rovněž konat zahájení sletu s uměleckou akademií, sletový společenský večer i taneční večer vítězů s vyhlášením výsledků sletových závodů. Hlavní sletový den s vystoupením všech složek bude uspořádán na stadionu francouzské university Universitě de Montreal. - zmd. Toronto ČLENSKOU BESEDU se společnou večeří uspořádala jednota v sobotu 23. ledna 1988 v společenské místnosti slovenského luteránského kostela sv. Pavla. Pořad hojně navštívené besedy, řízený starostkou jednoty sestrou Radmilou Locherovou, byl velmi obohacen zajímavou přednáškou sestry Koukolové o českých národních krojích. Svou hodnotnou přednášku, nazvanou "Krojové oblasti Cech", podloženou její bohatou sbírkou národních krojů a dlouholetou národopisnou činností, doprovázela sestra Koukolová mnoha barevnými diapositivy; velmi pěkně tím přiblížila přítomným krásu, rozmanitost a bohatost českého lidového umění. -jf- 44 [pageend20]ŽUPA ŠVÝCARSKÁ Župní akademie Sokolská župa Švýcarská uspořádala 22. listopadu v Lucernu velmi zdařilou tělocvičnou akademii v jejíž bohatém pořadu vystoupili cvičenci všech jednot župy. Celková organizace, uspořádání a náplň byly výborné. Zvláší potěšitelná byla vystoupení žactva, hned při zahájení v národních krojích, později v různostech na žíněnkách a v cvičení na nářadí. Velice pěkná byla také ukázka cvičení z dětského župního tábora. Vystoupení družstev mužů a žen v cvičení na nářadí bylo vzorné a velmi dobré úrovně, solothurnští zpestřili pořad velmi rušnou, vtipnou a komickou rozcvičkou a ženy téže jednoty překvapily krásným cvičením s obručemi. Velmi zdařilé bylo společné cvičení žen několika jednot v líbivé skladbě cvičení s kuželi jež všem připomněla slavnostní dny VI. sletu v Curychu. Vysokou úroveň měly obě kulturní vložky a milým překvapením byla málo známá slovenská beseda v krásných slovenských krojích. Za dobrou úroveň a plynulý průběh celé akademie patří dík všem cvičícím a vystupujícím a zejména župnímu náčelníkovi a náčelnici, bratru a sestře Pavlu a Věře Grunclovým. Sestry a bratři lu- cernské jednoty pak zaslouží dík za vytvoření příjemného prostředí v němž se úspěšná akademie konala. "Župní zprávy" Věstník župy Švýcarské přinesl v 1. čísle tohoto roku úvahu župního vzdělavatele bratra E. Kořána v níž je zdůrazněna důležitost vytrvalosti v sokolské činnosti. Bratr Kořán v závěru uvedl: "Musíme dávat příklad mladým. Mnozí z nich, kterých máme tak málo, přijdou později, až se zase rozpomenou na svoji československou minulost. A pro ty musíme Sokol udržet. Kolik dětí už prošlo našimi tělocvičnami? A jak mizivé procento jich jde s námi dál. Ale oni jednou přijdou a pak by nám nezachování Sokola vyčítali. A naše sokolská povinnost je udržet a rozšiřovat národní uvědomění ve všech generacích. Musíme pomoci vychovat v demokratické občany i ty, kteří byli odchováni v totalitním režimu. Žijí mezi námi a my je nemůžeme prostě odhodit! Nepoddávejme se jejich vůli a někdy i mylným názorům, ale pře- vychovávejme je pro čistý štít Sokola. Udržujme přátelství mezi sebou v tělocvičně i v soukromí a pak se nám budou líbit společně prožité chvíle." Bern MIKULÁŠSKOU NADÍLKU pro děti uspořádala jednota 12. prosince 1987 v pěkném sále střediska "Kirchliches Gemeinde Zentrum" ve Wittigkofenu. Mikuláš, doprovozen andělem a čertem, přišel mezi děti do vánočně vyzdobeného sálu, děti pochválil i pokáral a všem dal pěkné dárky. Pochválil především ty, které nejpilněji navštěvovaly cvičení a které vystoupily a předvedly tanečky na Dni uprchlíků 13. června v Bernu a na župní akademii 22. listopadu v Lucernu. Mnohé děti pak zazpívaly, zahrály na klavír či flétnu, zacvičily na žíněnce a tak vytvořily bohatý program, při čemž snad největší potlesk přítomných sklidila čtyřletá Larisa za svůj ve forte přednesený zpěv. Program byl dále obohacen promítáním videokazet ze župní akademie a ze Dne uprchlíků. Po odchodu rozradostněných dětí zůstala v sále skupina dospělých; program pokračoval promítnutím videokazety XI. všesokolského sletu r. 1948 v Praze a přátelskou besedou se zpěvem, jemuž dominovali operní zpěváci, bratři Zdeněk Váša a J. Dani- helka. Jejich krásné duo z Prodané nevěsty bylo pro všechny nezapomenutelným zážitkem. - Z. Z. 45 [pageend21]ŽUPA VÍDEŇSKÁ Slib žactva Bratru Miroslavu Tyršovi. Bratře Tyrši, první náčelníku, přijmi dík nás malých sokolíkú za to, že jsi kdysi v těžké době učil národ věřit jenom sobě, že jsi tenkrát vzkřísil českou sílu, bratry spojil k společnému dílu, k boji za svobodu národa. Památce Tvé slavně slibujeme, že, až v silné muže dorosteme, budem vždycky kráčet stopou Tvojí, milovat a bránit zemi svoji proti všem, kdo jí ubližovat budou. Naši vlajku bílo-modro-rudou chceme vždycky čistou zachovat! Báseň Jana Lišky, kterou na oslavě 120. výročí založení Sokola ve Vídni přednesl žák Jan Můhlberger, oděn v tradičním sokolském žákovském kroji: v režných kalhotkách, červené košili a čapkou na hlavě. Vídeň II. AUTOBUSOVÝ VÝLET jednoty, pořádaný společně s 2. odborem Českého srdce, v sobotu 24. října 1987 byl velmi úspěšný. Cílem výletu byla jižní část "Lesní čtvrtě" (Waldviertel) Dolního Rakouska. První zastávkou byla prohlídka proslulého a zcela nově restaurovaného kláštera Melk. Další cesta vedla přes přehradu hy- droelektrárny u Ybbs až k cíli výletu, městu Poggstall. Po společném obědě byla uskutečněna prohlídka zámeckého musea s jedinečnou zvláštností: Zachovalou mučírnou s plným zařízením z minulých dob pro vymáhání přiznání a poplatků vůči vrchnosti. Návrat do Vídně vedl na levý břeh Dunaje přes Spitz, Durnstein a Křemži do Feuers- brunnu, kde byla využita příležitost pod "věchou" ochutnat přímo u vinaře víno jeho vlastní sklizně. Závěrečný úsek cesty do Vídně uběhl velmi rychle při družné zábavě, hudbě a společném zpěvu spokojených účastníků zdařilého výletu. -vl- (VSL) Vídeň XVI. MIKULÁŠSKÁ ZÁBAVA jednoty se jako obvykle konala v tělocvičně jednoty ve Steinergasse za hojné návštěvy členstva jednoty a hostů z dalších jednot župy. K pěkné zábavě a veselé náladě přispěl Mikuláš, který se na zábavu dostavil v obvyklém doprovodu čerta; před rozdáním dárků, se Mikuláš projevil jako nadaný básník, který v delší vtipné básni shrnul dění jednoty v uplynulém roce. Některé jeho zvláště "přiléhavé" verše na činnost v tělocvičně a při různých podnicích jednoty vyvolaly u návštěvníků v sále značné veselí a častý souhlasný potlesk. Kromě veselého výstupu Mikuláše se o dobrou náladu zasloužila pěkná hudba, bohatě mnoha dobrotami zásobený buffet a příjemné prostředí, které si sestry a bratři ve své tělocvičně vždy dovedou vytvořit. MARIE VOBOŘILOVA, dlouholetá věrná členka jednoty, oslavila 24. listopadu 1987 své 90. narozeniny. 46 [pageend22]SOKOLSKÁ ŽUPA KANADSKÁ pořádá ve dnech 24. - 26. června 1988 svůj VlII. SLET v Montrealu, hlavním městě kanadské provincie Quebec. POŘAD SLETU: Vlil. SOKOL CANADA SLET MONTREAL Pátek Celý den: * Závody žen a dorostenek v nářadovém 24. června tělocviku 1988 * Sletová soutěž mužů v odbíjené Večer: * Slavnostní zahájení sletu a kulturní večer s bohatým uměleckým hudebním pořadem Sobota Celý den: * Závody mužů a dorostenců v nářadovém 25. června tělocviku 1988 * Sletová soutěž žen v odbíjené Večer: * Společenský večer s tancem * Večer vítězů - vyhlášení výsledků sletových závodů na nářadí a soutěže v odbíjené Neděle Dopoledne: * Zkoušky všech složek 26. června Odpoledne: * Hlavní sletové vystoupení 1988 Montreal, Québec, Canada H4A 3P8 47 [pageend23]5.-9. ČERVENCE 1990 VII. SLET ČESKOSLOVENSKÉHO SOKOLSTVA V ZAHRANlCf PAŘÍŽ, FRANCIE Če s k o s l o v e n s k y s o k o l v z a h r a n ič í - c z e c h o s l o v a k s o k o l a b r o a d Majitel a vydavatel: Ostředí československého sokolstva v zahraničí Owner and publisher: Czechoslovak Sokol Abroad Vychází měsíčně s výjimkou července a srpna Published monthly except July and August Předplatné $ 6.00 (U.S.) ročně - Subscription $ 6.00 (U.S.) per year. Administrátor - přijímá změny adres a předplatné ze všech zemí: Subscription orders, changes of address should be directed to: Otto Stehlík, 1665 Bloor St.East, Apt. 1001, Mississauga, Ont., Canada L4X 1S4 Redaktor: Jan Waldauf, 2333 Kenbarb Road, Mississauga, Ont., Canada L5B 2E9 [pageend24]