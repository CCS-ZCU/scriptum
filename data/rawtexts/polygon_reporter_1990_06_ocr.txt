POLITIKA - KULTURA - KOMENTÁŘE - REPORTÁŽE 1990 DVOUMĚSÍČNÍ K ZWEIMONATSSCHRIFT IN TSCHECHISCHER SPRACHE BI-MONTHLY IN CZECH LANGUAGE PÉRIODIQUE BIMESTRIEL EN LANGUE TCHÈQUE [pageend1]PŘIŠEL MEZI NÁS Tak jsme se konečně dočkali, my, příslušníci kolonie Čechů a Slováků zde ve Švýcarsku. Ono už k tomu vlastně mělo dojít letos na jaře, ale pak prý do toho přišla nějaká nemoc. Oficielně prý onemocnění vzácného hosta, který měl Helvétskou konfederaci poctít svou návštěvou v osobě presidenta ČSFR Václava Havla. Ovšem »zasvěcení klevetiví jazykové« z »kuloárů« sice »tichým telegrafem« také signalizují něco o jakési nemoci jiného rázu, jejíž původ sice také leží v Praze, ale v žádném případě se nejedná o nemoc nakažlivou — především však ne pro švýcarské státní zřízení, konzolidované po dlouhá desetiletí. Správná diagnóza prý zní: Dětská nemoc nově se rodícího společenského a politického zřízení v ČSFR po pádu komunistického samoděržaví. Zdá se, že hostitelská strana švýcarská, vědoma si, že se bude návštěvníkovi bezpochyby jednat především o hospodářskou pomoc, mimo jiné i o nějaké »finanční injekce«, si dala načas a nechala čs. partnera v osmiměsíční karanténě, aby mohla lépe posoudit, jak vypadají vyhlídky na zotavení marodícího hospodářského systému v zemi hostově. Pokud jde o zacházení s finančními prostředky, nejsou sice Švýcaři lakomí, ale jsou příslovečně opatrní na každý ten »fränkli«. Země chudá na suroviny a bohatá na hory, na nichž se rodí jen kamení, si musela ke svému prosazení se ve světě najít nějaký svůj artikl, kterým se stalo, kromě hodinek právě akutně trpících pod silnou japonskou konkurencí, především vysoce vyspělé bankovnictví. A tak tedy »das liebe Geld« je zde, a to ne v poslední řadě dík spořivosti a důvěře Švýcara v jeho peněžní ústavy, k mání. Však také ne bezdůvodně říká reklamní slogan jedné z největších švýcarských bank, že z celé bibliotéky »ta nejmilejší knížka Švýcara je spořitelní knížka«. Je sice pravda, že tento slogan nezní nikterak příliš oduševněle, ale vzhledem k naléhavosti úkolů, před nimiž stojí naše vlast, by - přenesen do podmínek českých luhů a slovenských Tater - zněl mnohem vlastenečtěji, než třeba »Občanské fórum je pro všechny«. Jsem šťasten, že patřím ještě k oné generaci, která ve svém raném mládí zažila svou vlast ve stavu prosperity ne-li lepší, pak tedy určitě aspoň na takové úrovni, která bezesporu snesla srovnání se Švýcarskem. To bylo v době, kdy i naše bankovnictví se těšilo mezinárodnímu respektu - a naše banky se mohly vykázat reklamním sloganem mnohem oduševnělejším, než je onen shora citovaný. Nemýlím-li se, byl jeho autorem sám TGM a zněl: »Šťastný stát, jehož občané pilně pracují a šetří.« Pan president Havel přišel tedy mezi nás, kteří jsme v převážné většině opustili svou, komunistickým systémem ruinovanou, vlast proto, abychom mohli žít způsobem, hodným názvu »důstojná lidská existence«. Sešlo se nás zde v Curychu v budově zvané »Kongresshaus« přes dva tisíce, abychom přivítali v pořadí sice už devátého, ale po svržení komunistů prvního presidenta republiky, který byl svobodně zvolen za hlavu státu ne docela neproblematicky zvoleným parlamentem. Při pohledu na tu triumfální euforii, která se zmocnila davu pravověrných vlastenců, vítajících muže přicházejícího sem jako president, jsem si dovolil dát průchod jedné »kacířské« myšlence: kolik míst tohoto sálu by bylo zaplněno, kdyby tentýž, dnes zde frenetický oslavovaný muž, sem byl přišel před dvěma roky ještě coby proti nelidskému režimu bojující disident? Darmo pomyslet! Přišli sem lidé, kteří odešli z vlasti s čestnými úmysly, lidé, o nichž Havlíček říkal, že budou vlasti chlouba, - přišli však i takoví, kteří svým celkovým jednáním našemu národnímu renomé příliš velké sympatie nezjednávají — as naprostou určitostí přišli v plném počtu i ti, kteří byli do Švýcarska »akreditováni« jako informátoři komunistické StB. Vzhledem k tomu, že podle programu měl president Havel zodpovídat i dotazy z řad obecenstva, které měly být předem zaslány na adresu pořadatele, jímž byl Svaz čs. spolků ve Švýcarsku, byla odeslána z naší redakce jedna velice věcná otázka: „Pane presidente, ve Vašem televizním projevu k 28. říjnu 1990 jste m.j. prohlásil, že »kredit, který jsme ve světě získali, zvolna ztrácíme. Zahraniěí nás pozoruje se stále většími rozpaky...« - Otázka: Jste ochoten, jako jeden z důkazů pro znovu- získání důvěry všech demokratických států, dát příkaz ministru vnitra ČSFR, aby příslušným švýcarským úřadům vydal seznam všech agentů cs. StB, kteří hrubě porušili mezinárodní dohody tím, že zneužili vysoce humánního práva politického azylu k tomu, aby nás, v exilu žijící angažované demokraty, denuncovali zločineckému komunistickému policejnímu aparátu? (Jako jeden příklad za všechny: jakýsi pan GABAJ.) Tato otázka je kladena za širší skupinu ve Švýcarsku žijících exulantů, jimž bylo komunistickým režimem odňato čs. státní občanstvís udáním důvodů, které mohly pocházet výlučně z důvěrných informací ve Švýcarsku »akreditovaných« agentů čs. StB.” Tato otázka nebyla bohužel předána, zřejmě proto, že opatrné pořadatelstvo ji vzhledem ke specifické současné situaci v naší vlasti nepovažuje za oportunní a dostatečně fundovanou veřejným zájmem. Zato však byla zařazena otázka: »Jaký jste měl, pane presidente, pocit, když vám byl udílen čestný doktorát bratislavské university?« — A tak to má být. To není nic proti ničemu a posiluje to mír a přátelství. Ale zase je to lepší, než kdyby byla zařazena otázka, která skutečně pořadateli došla: »Co za to dostanu, když se vrátím do ČSFR? Zadarmo přece ani kuře nehrabe.« — Ponechávám bez komentáře. Pan president zde také řekl, že mnozí v ČSFR by rádi žili tak, jako Češi a Slováci ve Švýcarsku. — K tomu není zapotřebí žádných zázraků. Stačí jenom zbavit nánosu prachu ten moudrý, shora zmíněný slogan z doby Masarykovy republiky, hovořící o pilně pracujících a šetřících občanech a uvést jej ve skutek. Pak bude více důvěry — a menší potřeba zahraničních kreditů. JAROSLAV LAMBERT REPORTÉR/POLYGON 6/90 POLYGON reporter REPORTÉR bude vycházet dál! Po »sametové revoluci« došli mnozí vydavatelé exilového tisku k názoru, že jejich tisk ztratí význam a přestali ho vydávat. Také »Reportér« měl v úmyslu koncem tohoto roku skončit. Postupem času se však ukázalo, že český tisk v zahraničí je nutno zachovat. Tento požadavek přicházel nejen z řad čtenářů, ale i přispěvatelů - autorů. Náš »Reportér« nahrazoval komunisty zakázaného Reportéra domácího, který dnes opět vychází, a nebylo by fair, kdyby zde vycházel jeho duplikát. Proto ponese náš časopis od roku 1991 název POLYGONreportér a bude vycházet osm čísel v roce. Dvě za čtvrtletí. 2 [pageend2]OBSAH REPORTÉR/ POLYGON Ročník 7 Číslo 6 Dopisy čtenářů.............................................. 3 Otevřený dopis dr. V. Pěchotovi - Vladimír Valenta.................................... 5 0 slušnosti aneb Kostlivec ve skříni - Vladimír Valenta........................................6 Mezi řádky - Josef Koláček........................................... 7 Život v našich republikách - 2 - Jaroslav Bohanes.................................... 9 Hovory revolučně (ne)sametové - 3 - Jindřich Stikarovský............................... 12 Po prvním dějství - Jára Meců...................................................14 Potíže a rozpaky nad svobodou tisku - Rudolf Stroebinger.................................. 15 Řešení nepříjemností — Ota Ulč......................................................16 Slova naplnit skutky! - Jaroslav Lambert......................................18 Zlá sudička - Pavel Stiller................................................20 Azyl a cesty domů - Tomáš Krystlík.........................................21 Černá díra - Arnošt Wagner .........................................22 Stoppardův úspěch v Benátkách - Pavel Stiller................................................23 Zdravotnická problematika v ČSFR - Otakar Zoufalý sen....................................24 Nádraží na konci světa - Tomáš Krystlík....................................... 25 Ani labuť ani Lůna - Frank Marlow...........................................26 Gordon Schauer a dnešek - Antonín Měšťan............................. 28 Dům bez popisného čísla - Julie Salcherová ......................................29 Toto číslo vyšlo 4. prosince 1990 UPOZORNĚNÍ Zveřejněné dopisy čtenářů jakož i články samotné nemusí vždy vyjadřovat souhlasný názor redakce. Jsou publikovány proto, aby byli naši čtenáři informováni o všech názorech Čechoslováků ať doma nebo v zahraničí. DOPISY NAŠICH ČTENÁŘŮ JÁ SE TAM NEMOHU VRÁTIT Když se mne před nepříliš dávnou dobou dva přátelé — mimochodem také býv. političtí vězni — ptali, proč jsem dosud nebyl »doma«, odpověděl jsem stroze: Kvůlivá Pelikánovi a ještě jedné zádrheli. Podívali se na mne nedůvěřivě, jako by chtěli říci »tomu někdo šlape na půdě«. Já stále nemohu věřit, že Jiří Pelikán, jeden z členů syndikátu bezpáteřných zasloužilých straníků, někdejší předseda Akčního výboru Národní fronty, pozdější boss zglajchšaltované Čs. televize, se stal jedním z poradců prezidenta republiky Václava Havla. Pravdu nelze jen hledat, pravdu je nutno vyslovit. Příliš se zapomíná na dobu po tragickém únoru 1948. A právě v ten čas se v naší zemi uplatnil Jiří Pelikán, věrný nohsled nejšpatnějšího člověka 20. století — Stalina. Ďábelský systém je u konce, ale udavači, vlastizrádci a spolupracovníci Státní bezpečnosti sedí dosud na vlivných místech. Kdo byl a zůstal po celou dobu doma politicky, morálně a lidsky věrohodný, ten se nemusí bát kritiky. Náš lid se už nenechá uzavřít do světa, který on nevytvořil a který odmítá. Na rozdíl od prezidenta Havla, který na otázku významu slova »komunismus« odpověděl, že neví přesně, co to slovo znamená a proto se mu vyhýbá, mohu odpovědně prohlásit, že vím, co to hanebné slovo znamená, a proto se mu také vyhýbám. Je třeba uvítat návrh Čestmíra Čivrné- ho (viz »Dopisy čtenářů, Reportér 5/90), aby byla vytvořena komise, která by objasnila rudé zákoutí Jiřího Pelikána od r. 1945 do jeho odchodu do »exilu«. Jestliže slova »svědomí, čest, charakter« jsou Jiřímu Pelikánovi neznámým pojmem, pak není většině čs. občanů lhostejné, jaký poradce byl prezidentu doporučen. Jen velmi těžko si dovedu představit, že bylo možné tak dokonale zamlžit činnost J. Pelikána od r.1945. V této souvislosti je nutno konečně zatřást svědomím vlivných osobností našeho státu. Nyní k oné zádrheli. Jakožto Plzeňák si odvažuji připomenout po 37 letech demonstraci plzeňských škodováků 1. června 1953. Podle současné právní litery se nejednalo o politickou demonstraci, ale o výtržnost a pobuřování, takže akce nespadá pod zákon č. 119/90 Sb. Jakými brýlemi se dívají naši promovaní právníci dnes na demonstraci škodováků 1. června 1953? Je mi těžko a smutno zároveň, musím- li číst, že onen věru odvážný politický protest škodováků — předvoje to velkého povstání pracujících ve východním Berlíně 17. června 1953 (do letošního roku ve SRN uznaný státní svátek) — byl jen dílem výtržníků a buřičů. Nejvyšší trest, který byl demonstrantu uložen, byl trest odnětí svobody v trvání 10 roků. Nad pokřivenými juristickými rozhodnutími by se musela zardět i římská bohyně spravedlnosti Justitia. Účastníkům demonstrace, kteří ještě žijí, se jedná především o morální satisfakci-rehabilitaci. Pravda — 1. červen 1953 v Plzni, to nebyla něžná, sametová revoluce, to byl výhružný, bouřlivý výkřik nespokojenosti a odporu vůči vládnoucímu nelidskému režimu. Tohoto vpravdě historického dne měli škodováci odvahu odložit strach. Budoucnost dokáže zhodnotit význam jejich činu. Zatím mi není známo, jak reagují Plzeňané a především účastníci demonstrace na tento juristický trojskok do temna davu rudých ponožek. Jsem však přesvědčen, že ti, kteří nesli tvrdé důsledky účasti na demonstraci na svých bedrech, ti, kteří si odpykali tresty v uranových šachtách na Jáchymovsku, dají o sobě vědět. Celých 37 let hřálo několik tisíc škodováků přesvědčení, že se zúčastnili politické demonstrace proti běsnění a bezpráví zlovolného totalitního systému. Právnický šotek je nyní vyvedl z rovnováhy a omylu. Mám dojem, že mnohé veličiny u nás nejsou obdařeny odvahou k tvrdým a nezbytným změnám také na poli práva. Jak rád bych zvolal: těším se na domov, na Československo a na změnu dlouhého času smutku ve dny naděje. A nad vchodem do plzeňské radnice nalezl nápis »Nezpronevěřit se Masarykovým ideálům a mít jistotu nepokřivené páteře«. Jenomže — já se tam nemohu vrátit. Ewald Fail, Curych REPORTÉR/POLYGON 6/90 3 [pageend3]ANALÝZA SALZBURGU (Reportér/Polygon č.5/90) — ... Jistě by se k článkům Jaroslava Lamberta dalo napsat mnohé, já se však omezím na nejnutnější. Za sebe samotného musím napsat, že J. Lambert přesně vyjádřil to, co cítím i já. Pravděpodobně máme za sebou i podobnou zkušenost z Československa. Já jsem tam byl celý červen a červenec. Za své názory, které jsem vyjádřil v dopise příteli již v polovině prosince 1989, jsem byl »ukamenován«. Koncem května ale měla naprostá většina mých přátel již oči zcela otevřené a za svou reakci koncem roku 1989 a začátkem roku 1990 se rozpačitě omlouvali. Řekl bych, že intelektuálové jsou již názorově na správné straně - podle mého úsudku. Nikdy jsem se nestal příznivcem Charty, a to z důvodu, že byla celá prolezlá komunisty, z nichž prakticky nikdo neopouštěl »rodnou« stranu dobrovolně, ale spíše na základě »komunistického Archimedova zákona«, který praví, že soudruh je vytlačován silou, která se rovná váze soudruhů soudruhem vytlačených. Tito lidé mi v dnešní době spolu s těmi, kteří stranu opustili po listopadových slavnostech a byli za to »potrestáni« vysokými státními funkcemi, vadí daleko víc než komunisté uvnitř strany. Ti jsou prostě tam, kam patří, a vadí mi jen jako politický protivník. Strana byla založena výhradně ze dvou druhů lidí. Jedni byli oportunisté a ti druzí šílenci. Listopad 1989 je viditelně rozlišil. Kdo je ale Havel? Je to snobský »buran«, který je posedlý stále někoho poučovat, přičemž v pokrytectví nemá obdoby jinde, než právě v KSČ? V tom případě mu měli komunisti dát vysokou funkci již koncem šedesátých let a mohli od něho mít dvacet roků klid. Nebo je to hodný dobrák až hlupák? Nebo je to všechno jinak? Byla opravdu, jak se doma tvrdí dost hojně, Charta založena Státní bezpečností a KGB, aby se do ní potom přihlásili ti nejlepší lidé z našeho národa a aby vládci měli o nich přehled? ........... Ivan Hron, Melbourne, Austrálie Jaroslav Lambert ve svém obsáhlém pojednání »Analýza Salzburgu« mě zmátl aspoň dvakrát: Údajné ubližování Kurtu Waldheimovi, že prý důkazy o jeho válečných zločinech byly neprůkazné. Ale o to přece nešlo! Šlo o fakt, že dotyčný státník se prokázal jako velelhář. Ve svých memoárech napsal, že po zranění na východní frontě se vrátil do civilu a věnoval se studiu práv do konce války. Jenže on se věnoval válce počínáním na Balkánu jako pobočník generála, kterého pak pověsili jako válečného zločince. Zda Waldheim skutečně byl zodpovědný za odvoz a likvidaci Židů z The- saloniki či za popravu zajatých spojeneckých vojáků není v této souvislosti tak přespříliš podstatné: podstatným je, že nehorázně lhal a tohoto lháře si Rakušáci zvolili za presidenta. Ještě jeden bod: autor Lambert vyčítá Havlovi, že nezakázal polemiku na téma »aféra Bartončík«. Jak by proboha mohl zakázat? V demokratické společnosti, o níž je usilováno? Otto Luck, New York, USA PAN LUCK VE SVÉ KRITICE mého článku »Analýza Salzburgu« hrubě klame sám sebe i čtenářskou obec, pokud je ochoten sám uvěřit, že iniciátorům an- tiwaldheimovské kampaně nešlo o to, aby dokázali Waldheimovi jeho údajné válečné zločiny. Právě o to jim šlo, a to především. Divím se, jak může tak silně politicky fundovaný autor kritiky nevidět, že v první fázi celé štvanice šlo výlučně o »telegram«, mající dokázat Waldheimovu spoluúčast na válečných zločinech. Když se jasně prokázalo, že zmíněný »telegram« byl zfušovaným falsifikátem, pak teprve začala druhá fáze s cílem dokázat mu jeho velké sympatie s nacistickým režimem. Když však i toto zkrachovalo, pak teprve se začalo operovat s jeho údajným lhaním, což ostatně měla být jenom jakási »cena útěchy«, aby lháři a podvodníci nevyšli tak docela naprázdno. Aby kritika p. Lucka mohla být věrohodnou, pak by také musel uvést konkrétní časová data, od kdy do kdy zastával tu či onu funkci, resp. kdy se vrátil do civilu. Celá formulace kritiky budí dojem, jako by p.Luck chtěl dokázat, že K. Waldheim se sám usvědčil ze lži, protože když psal memoáry, nemohl studovat práva. Jinak tomu skutečně nelze rozumět. Pan Luck nachází velmi tvrdá slova pohrdání pro štvanou oběť, ale není ochoten adresovat jediné slůvko odsouzení těm, o nichž přece musí vědět, že se zde jedná o jednoznačně usvědčené »supervelelhá- ře« a cynické podvodníky. Lze snad tuto okolnost připsat na vrub kritikovy zvláštní logiky — a nebo snad podivných morálních měřítek? Pokud jde o možnost, aby hlava státu směla zabránit polemice ve společnosti, pak je nutno vycházet ze situace, kdo je v kterém státě suverénem. V autoritativních režimech, kde je suverénem buďto absolutní monarcha a nebo diktátor, tam platí stará římská zásada: »Quod licet lovi, non licet bovi.« Naproti tomu v demokraciích, kde suverénem je obecný lid, mající právo velkým dílem neomezeně »kecat« v hospodě mimo o ženských či o fotbale také o státně-politických záležitostech, hrozí nebezpečí, že by se bezbřehá svoboda projevu mohla zvrhnout v pustou anarchii s pěstním právem. Aby se tomuto společensky krajně negativnímu jevu předešlo, pak v takové společnosti musí platit ona stará římská zásada ve zpětné vazbě, a to: »Co je dovoleno volovi, nesmí být dovoleno bohovi.« V tomto případě je povinností lidem zbožňovaného presidenta dokázat nejen, že patří všem občanům státu coby president, ale i fakt, že je čelným representantem slušného a civilisovaného právního řádu, ve kterém musí bezpodmínečně platit zásada, že »obviněného jest tak dlouho považovat za bezúhonného, dokud jeho vina nebude jednoznačně prokázána« . A zde je právě presidentovou první povinností především apelovat na senzace- chtivé či zprostituované žurnalisty a partajní exponenty ve státních úřadech, aby nejitřili vášně ulice. Nakolik ho tito ovšem poslechnou, to už je jiná otázka. Nicméně tento případ zůstává »prubířským kamenem« presidentových státnických schopností — a současně i ukazatelem míry potřebné autority, které mezi občanstvem požívá. Jaroslav Lambert, Curych RŮŽOVÉ NEBO ČERNÉ BRÝLE (Reportér 5/90) — V této duplice na moji repliku »Šťastnou cestu, republiko!« (Reportér 4/90) pan Stiller ujišťuje, že pokud jde o »Vítězství svobody a slušnosti«, pak zde nebylo jeho úmyslem radovat se z vítězství OF. I když však celková stylizace jeho citované dupliky nemluví docela jednoznačně ve prospěch autorova tvrzení, přesto v tomto případě chci respektovat jednu z nejzákladnějších zásad každého civilizovaného právního řádu, říkající »in dubio pro reo«. Nevím, z čeho pan Stiller odvozuje svou domněnku, že bych mu atestoval »přílišný optimismus«. Jestliže jsem mu ve svém článku nepochybně podkládal nekritické stranění, pak je naprosto logické, že jsem svoji zmínku o snaze »dodat punc objektivity« určitému tvrzení, myslel rozhodně v jiném smyslu, než by se mu snad líbilo. Pokud by mi snad pan Stiiler chtěl vytýkat, že podceňuji s arogantností snoba politické schopnosti průměrného občana ČSFR jako »politicky nezralého a zeleného«, pak mé schopnosti příliš přeceňuje. Moje intelektuální schopnosti totiž nedosahují patřičné úrovně k tomu, abych mohl zdůvodněně konstatovat takovou společenskou diagnózu, jaká spadá výlučně do kompetence kvalifikovaného sociologa. Velice mě mrzí, že autor citované dupliky nestačil zde z celého kontextu postřehnout, že jsem si tento tolik nepopulárně znějící citát jenom vypůjčil právě z onoho odkazu TGM, na jehož naplňování klade on sám mimořádně velký důraz. Nakonec prohlašuji, že bych se bránil všemi dosažitelnými prostředky proti event, nařčení, že jsem to byl já, kdo jako agent cizí rozvědky zneužil své podzimní návštěvy ČSFR s tajným úkolem: vloudit se do blízkosti presidenta a těsně před napsáním jeho - spíš víc než méně - pesimistického projevu k 28. říjnu mu podsunout do »futrálu« moje »černé brýle«, které mi Pavel Stiller svým článkem o růžových a černých brýlích nasadil. Jaroslav Lambert, Curych VÝHODNÁ NABÍDKA PRO VAŠI DOVOLENOU NEBO PENZI Hezké rodinné domky v jižním stylu s krásným pohledem na hory ve švýcarském slunném Tesinu nedaleko Lugana, v obci s velmi nizkými daněmi. - Možnost koupě v hrubé stavbě. Telefon 041-36 40 50 (můžete mluvit česky). 4 REPORTÉR/POLYGON 6/90 [pageend4]VLADIMfR VALENTA 8924-187 Street Edmonton, AB Canada - T5T 1S1 OTEVŘENÝ DOPIS Dr. Vratislavu Pěchotovi, profesoru práva University of Columbia, New York, USA Vážený pane profesore, se zájmem jsem si přečetl Váš dopis redakci Zpráv ŠVU, uveřejněný v čísle 4 (roč. XŽOÍII, červenec-srpen 1990). V tomto dopise oznamujete členům Společnosti pro vědy a umění v Americe, že jste se stal členem amerického výboru pro novou československou ústavu, který byl utvořen počátkem tohoto roku z podnětu presidenta Václava Havla a místopředsedy federální vlády Jána Čarnogur- ského. Vítám tu skutečnost, že dva čelní českoslovenští politici považovali za důležité jmenovat poradce ze zemí s osvědčenou demokratickou ústavní tradicí, aby pomohli československému státu s jeho ústavními problémy. Každý československý exulant jistě tak cítí. Váš dopis také nasvědčuje tomu, že se cítíte jako člen SVU odpověden naší exulantské veřejnosti a že hledáte i její souhlas nebo alespoň uznání. To je — myslím — ta největší z hodnot, které nás, exulanty, spojené ideály prvního, druhého i třetího československého odboje, spojuje. I proto Vám píšu, protože věřím, že u Vás naleznu porozumění pro několik argumentů ve věci československé ústavy, psaných právnicky nevzdělaným laikem, ale který, stejně jako Vy touží pomoci své vlasti. Jako exulant, a až dosud československý státní občan žijící v zahraničí, se stále cítím vázán přísahou věrnosti Československé republice a její ústavě ze dne 29. února 1920, kteréžto přísahy mne nezprostil žádný představitel tohoto státu, který přísahal věrnost republice a skládal slib, že bude dodržovat tuto ústavu. Poslední president Československé republiky, který věrnost této ústavě přísahal, Eduard Beneš, odmítl uznat t.zv. ústavu 9. května 1948, kterou mu vnucoval vůdce komunistického puče Klement Gottwald k podepsání. Raději se vzdal svého presidentského úřadu. Tento postoj presidenta Beneše k nové t.zv. ústavě jen potvrdil, že tehdy panoval bezprávní, protiústavní stav. Tehdejší neúplné a znásilněné Ústavodárné národní shromáždění bylo neschopným usnášení se od okamžiku, kdy koncem února 1948 byl ustaven t.zv. akční výbor. Akční výbor Ústavodár- ného národního shromáždění byl organi- sací pučistů, kteří násilím bránili poslancům vykonávat jejich úřad. Tato skutečnost byla také výzvou k třetímu odboji, který skončil teprve v listopadu 1989. Pro tuto věrnost československé ústavě a republice ztratily životy tisíce občanů. Tisíce Čechů a Slováků bojovaly v ilegalitě a trpěly ve vězeních. A statisíce československých občanů odešlo raději ze země, aby se nemuseli podrobit neústavní tyranii, která byla ustavena v únoru 1948. A životy milionů československých občanů byly promarněny pod déle než čtyři desítiletí trvající krutovládou idiotského marxismu-leninismu. Proto bylo naším hlubokým rozčarováním, že president Havel souhlasil po- dvakrát při volbě presidentem s tím, že složí slib na »ústavu«, která je nyní jen přiopraveným zplozencem tohoto čtyřicetiletého idiotství, jehož »ideovým« původcem je Klement Gottwald a jeho t.zv. Ústava 9. května. Nejsem jistě sám, koho bolí, že nový president, představitel revoluce a boje za svobodu, nepovažoval Masarykovu ústavu Československé republiky ze dne 29. února 1920 za vhodnější dokument, který je třeba šetřit a z něhož je třeba vycházet při budování státu. Jako profesor práva a americký občan jistě znáte význam ústavy pro život občanů a pochopíte komičnost situace, v níž občané státu musí přísahat každých deset nebo dvacet let věrnost nějaké jiné, nové »ústavě«. Jaký to může být stát, jaká ústava?! Kdyby tak často vyměňoval stát, který je královstvím, vládnoucí dynastie — a co je republikánská ústava jiného, než projev víry, že základní smlouva mezi občany nepotřebuje panovníka a jeho rod k tomu, aby přetrvala a byla dodržována —, tak by se stal terčem posměchu všech humoristických listů světa. Jaký může mít občan vztah ke státu, který mění ústavy jako košile? Jaký pocit bezpečí může mít občan, který ví, jak snadno se lze vymknout z pravomoci zákonů? Jak snadno lze zbavit občany životů, osobních svobod, lidských práv a majetků, když každá nová »ústava« může oprávnit jakýkoli zločin i jakoukoli vraždu do minula i do budoucna! Vy jistě znáte hrdost svých amerických spoluobčanů na dvoustoletou ústavní tradici USA a dobře víte, že i ústava byla psána lidmi, jejichž víra, názory a mravy se v této ústavě obrážely. A že jsou ústavní prostředky, které umožňují soustavné ústavní opravy nebo dodatky takových přežitků, aniž by byly narušeny základní ideje státu a především práva a bezpečnost občanů. Často se mluví o tom, že pojem »československý národ« neexistuje, že vývoj šel jiným směrem. Ze jsou národy dva. Český a slovenský. Je však československý lid. Do něj patří i Maďaři, Němci, Poláci, Ukrajinci a Romové, kteří žijí na území republiky. Tento sémantický detail, který v ústavě nevadil ani knězi Andreji Hlinkoví, aby na československou ústavu přísahal, se používá jako nejvážnější námitka proti československé ústavě. Jaká hanebnost pro ty, kdo tvrdí, že proto Československá republika patří do minulosti. Je na Vás, pane profesore, abyste vysvětlil ústavní cestu k opravě, která by uspokojila slovenský národ a dala mu pocit jistoty a bezpečí uvnitř společného státu. Ale možná, že už je pozdě. První krok nové svobody byl promarněn, ne-li prohrán, jako v operetě. Provisorium současného dvoustátí a tušená nemožnost získání ústavní většiny pro schválení ústavy nové jsou varovnými signály, které mění naši radost ze svobody v naší vlasti v zármutek nad bezvýchodnou situací. Možná, že je pozdě pro dnešek, ale není pozdě pro budoucnost. Není to poprvé, kdy by Československá republika byla okleštěná o kus svého území a její občané byli odděleni od jádra státu. Důležité bylo, že toto jádro drželo i nadále planoucí pochodeň Československé republiky. Jednou to byly země Čech, Moravy a Slezska, jindy území Slovenského národního povstání. Dnes existuje »Česká« republika, jejíž občané si nepřejí rozpad státu. Je bez ústavy, kterou musí mít. Jestliže státní ideály T. G. Masaryka, vtělené do ústavy z 29. II. 1920, nebude schopno převzít Československé národní shromáždění, pak tato česká republika se nesmí Masarykova odkazu odříci. A ona sama se musí hlásit ke státní kontinuitě Československé republiky! Bez ohledu na cokoli a kohokoli. Před čtyřicetipěti léty čísi zmanipulovaná vůle odepsala Podkarpatskou Rus od republiky. V ústavě ČSR je však pro ni stále místo v rámci republiky. A stejně tak bude vždy i pro Slovensko, jestli se uskuteční to nejhorší, co by mohlo Československou republiku potkat a v dnešní federaci »republik« nedojde k dohodě. Není právě na nás, československých exulantech, abychom upozornili na tuto REPORTÉR/POLYGON 6/90 5 [pageend5]možnost včas? Aby Češi ujistili slovenský národ, že na půdě Zemí koruny česke' budou Slováci moci vždy mluvit svým rodným slovenským jazykem? Že ty Slováky, kteří žijí v Čechách, na Moravě a v Slezsku nebudeme nikdy vyhánět proto, že jsou Slováci? A že uvítáme jako rovnoprávného občana každého Slováka, každého československého občana, který zde bude chtít žít? Že čeští úředníci budou s nimi mluvit jejich jazykem, když budou umět, a že nebudeme nakazovat svým slovenským úředníkům, aby mluvili česky. Že české a slovenské psané slovo je rovnocenné? A že tyto zásady budou platit i pro školy? Vy, pane profesore, jste byl vyzván, abyste poradil. A jistě není kvalitnějšího rádce, kterého by si mohl president Havel vybrat. Ale nezapomínejte, že budete radit žákům takových učitelů, kteří kdysi sepsali Gottwaldovu ústavu a ty další, které z toho vzešly. Kteří sepsali zákony, podle nichž jsme byli vězněni a naši kamarádi popraveni. Proto nemám ani velkou důvěru v právní výkony jejich žáků a my, exulanti a bývalí političtí vězňové, se budeme dívat na jejich dílo s podezřením. Jen Vaše účast na tomto ústavním díle bude pro nás zárukou, že je to dílo dobré. I proto Vás prosím, abyste byl pamětliv, že státy zanikají s ideály, z nichž vznikly. Inšpirátor ústavy z roku 1920, T. G. Masaryk, si toho byl vědom od samého počátku republiky. Prosím, připomínejte toto neustále. A nedovolte také, aby Vaše účast v tomto ústavním procesu, která není akademickým cvičením, nebyla jen zástěrkou před československým lidem pro vyhotovení pohřebního oznámení Československé republiky. Přeji Vám mnoho zdaru v tomto díle. Váš Vladimír Valenta Zasláno: Zprávy SVU, New York Reportér-Polygon, Curych K-231, Toronto Venkov, Praha Respekt, Praha Lidové noviny, Praha ® VLADIMÍR VALENTA O SLUŠNOSTI ANEB KOSTLIVEC VE SKŘÍNI „Rádi bychom prodali slušným lidem, ale slušní lidé nemají peníze, ” byl nedávno vtip v pražských novinách na adresu obecného rozhořčení, že spekulační nákupy odstátněných podniků pomohou těm stejným darebákům, kteří po desítiletí tyli ze socialismu. Je to ožehavé thema, ale lze jen konstatovat, že slušnost do ekonomie nepatří. Nejlépe se daří ekonomii, kterou nikdo morálními měřítky nekomplikuje. Přepí- rání peněz nepoctivě získaných v podnicích, které se zabývají výhradně legální činností, je záležitostí, kterou se má zabývat policie a nikoliv politici nebo ekonomové. Buď máš peníze nebo nemáš, a když na nich není razítko „ukradeno tam a tam”, tak se prostě s tím nedá nic dělat. Nějaké peníze, „na nichž je krev”, nebo podobně, patří na divadlo. Ne do kšeftu. Do obchodu patří schopnosti, úsilí a odvaha. Pro útěchu těch, kteří byli vždycky slušní a kromě čistého svědomí z toho nic nemají, mohu jen poukázat na to, co jsem viděl v posledních dvou desítiletích v Kanadě: tři ze čtyř nových podnikatelů zkrachovali. Není tedy komu co závidět. Veksláci, nebo národní umělci, nebo bývalí podnikoví ředitelé utopí své nepoctivé peníze v odstátněných podnicích dříve, než se nadějeme. Ovšem, slušnost má své místo ve společnosti. Současní komunističtí zbohatlíci nejsou první, kdo budili v lidech rozhořčení a jistě by se setkalo s uspokojením většiny obyvatelstva, kdyby se jim bylo dalo ochutnat vlastní komunistické medicíny: byli to sami komunisté, kteří si vymysleli asi rok po válce t.zv. milionárskou daň. Stačilo by dnes jen ten zákon oprášit .. . Ale slušnost, to je ošidná věc. Když obchodník není slušný a predražuje zboží, dává špatnou míru, tak u něj přestanu nakupovat. To vychová i nepoctivého veksláka - je to pro něj vlastně to nejlepší nápravné zařízení. Ale kdo je ubohý vekslák? Je to člověk, který vlastně zásoboval potřebného občana valutami, které mu neslušný stát nechtěl poskytnout. A naopak potřebný občan, který chtěl jet k moři nebo do Paříže, nestrádal hlady, chtěl si jen dopřát trochu zaslouženého luxusu a chtěl se zase vrátit do země, „kde zítra znamená předevčírem”, jak praví parafráze slavného reklamního sloganu na bolševismus. Ovšem nezastávám se předražovatelů, kariéristů a kolaborantů s jakýmkoli režimem. Jen se snažím vytýčit meze a možnosti slušnosti. Protože slušnost, respektive její nedostatek, mně dělá starosti v jiných oblastech než je privatizace. Zlobí mne třeba, když český exulant, profesor na americké universitě, se vrátí do Prahy a pošle zdravici sjezdu komunistické strany a v podstatě opakuje to, co už letos napsal i do exilového časopisu: „ ... urazíme pazoury těm, kdo bude sahat na naše znárodněné podniky...” - že přitom klidně pobírá svou profesorskou penzi z americké university, peníze kapitalistického státu, podle jehož hospodářského vzoru nechce československým občanům dovolit žít a kde svojí filosofií dvacet let oblboval americké studenty, to jaksi nevadí jeho socialistické logice. Pamatuji se dobře, že jeho filosofie začala jako propaganda učení Mao-Tse-Tunga, jeho? portrét zhanobili loni pekinští studenti, než jim rozdrtily lebky tanky Maových dědiců. To se mi také nezdá slušné. Je ovšem otázkou, zda se slušní lidé rodí, nebo jak jinak vznikají. Je otázkou, zda člověk, který hluboko mravně poklesl, může se někdy slušným člověkem stát. Současní vůdci sametové revoluce provedli obrovský veletoč: věří, že z členů komunistické strany, tedy organisace, kterou národ, a nejen náš, považuje za morální bahno, se mohou stát slušnými lidmi bez čekací doby, bez kriminálu a bez facek. Uvidíme. Možná, že jednou budeme strašně litovat. Ale co lidé, kteří dávno poznali svůj omyl a mnozí je už za slušné lidi považují? Ti, s nimiž jsem mluvil, říkají, že prostě oni se teď budou chovat, jak považují za slušné, ať si jejich samozvaní soudci myslí, co chtějí. Jeden z takových slušných lidí je předsedou Federálního shromáždění. Nevím, zda opustil svoje komunistické ideály — není to tak dávno, co v římských Listech byly jeho projevy, které nasvědčují spíše opaku —, ale tak, jak čtu nyní v novinách, je na roztrhání pokud se týče přijímání cen za... já nevím za co. Dostává své doktoráty honoris causa, které připojuje k tomu »pravému« doktorátu sociálních věd, které vystudoval jako Bilak na vokovické sorbóně, čili »Vysokém stranickém učilišti KSČ« (teďka z toho prý udělali nějaké tělocvičny). Ale dobrá, je to slušný člověk. Miliony měly o něm už dlouho ten názor, protože se dneska dá hodně na fotoge- ničnost. Co já mu zazlívám je, že nevyvozuje důsledky ze svého postavení a autority. Jako jeden z jedenácti podepsal v roce 1968 zřeknutí se československé nezávislosti a souhlas s okupací sovětskými vojsky, zatímco jeden z nich, MUDr František Kriegel - Žid z Haliče, jak o něm řekl Kosigyn, jemuž jen o pár let později nafackoval můj edmontonský krajan, maďarský emigrant Géza Matrai při jeho státní návštěvě v Ottavě, ale neudělal z něj slušného člověka - to odmítl učinit. Čímž ty ostatní, co podepsali, jaksi mravně shodil, ale zdá se, že to národ moc nepostřehl, protože se to v novinách pořád nerozmazává. A tak tedy pan předseda Federálního 6 REPORTÉR/POLYGON 6/90 [pageend6]shromáždění ví, co to je nést na bedrech odpovědnost za stát a životy občanů a že je sporné, co je důležitější: čest politikova nebo přežití národa. Nevím, jestli je v tom rozpor, ale to ať si rozhodne dějepis. Co mě mrzí na Dubčekovi je, že neřekl při projednávání rehabilitačního zákona: „Poslyšíte, páni poslancové, já vím, že jsou ještě jiní lidé, kteří trpěli daleko víc. Ti, co jsme jim vzali čest a zařadili jsme je mezi kolaboranty a udavače a hodili jejich památku jako pomyje na odpad dějin. S těmi musíte taky něco udělat, protože i já jsem takovému osudu jen o vlásek unikl. Já vím, jak je to těžké, když jednoho zatáhnou do cizí země a pak mu strkají pero do ruky a mávají kudlou. Proto bychom se měli zamyslet i nad osudem pana presidenta Háchy, kterého jsme my komunisté společně s presidentem Benešem nechali umřít v pankrácké věznici a hanobili jeho jméno až za hrob. Dokonce i to, co jsem já udělal v Moskvě po srpnu 1968, nazývají lidé háchismem. To přece nejde, to je teďka naše ostuda, nás slušných Udí, když teď neřekneme, že ten Háchův podpis v Berlíně v noci ze 14. na 15. březen 1939 byl důsledkem bezvýchodné situace a je to hanba Hitlerova a snad i tatínka dnešního německého presidenta, který je tak přátelský s naším panem presidentem, ale ne pana presidenta Háchy, který se vlastně národu obětoval v té nejkrutější formě - ztrátou cti. ” To by bylo gesto slušného člověka, který má dneska moc. A když bude pan Dubček u toho, tak by mohl nakousnout ještě jiné trpké jablko: to, jež se týká ná- rodněfrontovních prasečin, s nimiž tento čtyřspolek vyřídil své politické odpůrce sprostými zásahy u soudů, hlasováním vlády Národní fronty o soudních rozsudcích, kterými byl položen solidní základ k bolševické justici, kterou se letos Federální shromáždění snažilo napravit rehabilitačním zákonem. Jenže, co se nestalo, zákonodárci »zapomněli« na několik zvlášť ožehavých případů z doby předúnorové. Především na vůdce agrární strany Rudolfa Berana, který zemřel v leopoldovské věznici v r. 1952, aniž mu kdy byla jakákoli vina dokázána, jestliže nepočítáme snímek z prvních dnů německé okupace, kdy tiskl ruku protektorovi Neurathoyi na Pražském hradě ve stejně směšném formálním oděvu, do jakého se navlékl Alexander Dubček, když jej jeho nástupce Gustáv Husák poslal do Turecka, a jak ho na snímku mám snad ještě někde v archivu schovaného. Rudolf Beran tenkrát v březnu 1939 jako ministerský předseda udělal to, co musel, a krátce nato resignoval. O tom by mohli vědět i sociální demokrati od svého tehdejšího předsedy Hampla, který tenkrát Berana přemlouval, ale nepřemlu- vil, aby v zájmu národa v té hanebné posici setrval a zachránil, co se dá. Naopak jej Němci časem strčili do kriminálu, což byla jeho rozcvička na kriminál, do kterého jej strčila v jedinečné jednotě ukovaná vláda Národní fronty. Alexander Dubček, když mu Sověti sundali pouta, REPORTÉR/POLYGON 6/90 úřadoval dál a jistě si pamatuje, jak bylo těžko podávat ruku Brežněvovi. Proto si myslím, že když Alexander Dubček je slušný člověk, a on asi je, že by měl udělat něco s případy, které jsou tak podobné jeho vlastním politickým životním zážitkům, a dostává za to dokonce po světě doktoráty honoris causa a jiné medaile. Taky by to měl udělat jako Slovák, protože je propastný rozdíl mezi slovenským Jozefem Tisem, který svým postojem přispěl k trpkému osudu republiky a Čechů, když využil příležitosti a ustavil Slovenský stát - zatímco co my jsme se stali druhořadými občany Třetí říše - a dr Emilem Háchou a Rudolfem Beranem, kteří jen vylizovali to, co jiní českému národu zavařili. Já vím, že by mnozí chtěli na tyto politiky, kteří zaplatili za vše svými životy i ctí, zapomenout, ale tak nebo onak národ je má, jak se říká u nás v severní Americe, jako kostlivce ve skříni - skeleton in the closet. Prostě hřích a špatné svědomí. Když pražské noviny začaly o slušných lidech, je třeba to vzít z gruntu a od podlahy, ne od prostředka. Jinak i ti, co si myslí, že jsou slušní, zůstávají stejnými sprosťáky jako ti, na které se poukazuje. 21. října 1990 PŘEDNESENO NA SJEZDU KOMUNISTICKÉ STRANY ČECH A MORAVY 14. ŘÍJNA 1990: Soudružky a soudruzi, komunisty a sociální demokraty dělilo mnoho problémů v minulosti, ale dnes je spojuje jistota, že musí čelit pokusům o restauraci staromódního kapitalismu minulého věku. Iniciativa agresivního živ- nostenstva, podvodně zaštítěna včerejšími členy KSČ a morální autoritou T.G.Masaryka, může konfiskovat soukromé vlastnictví - jinak nedotknutelné. Myšlenku socialismu si nedáme vyvlastnit od nikoho nikdy. Od socialismu jako programu osvobození práce a člověka, od programu hospodářské demokracie se neodstupuje položením legitimace. Pro tuto myšlenku se žije a umírá. Nová moderní demokratická levice musí reprivatizovat demokratický socialismus v ČSFR. Tohoto cíle můžeme dosáhnout, jestliže nebudeme ztotožňovat krach sovětského »reálného socialismu« s rozvojem hospodářské a sociální demokracie, jejíž šance porostou v Evropě i u nás a jež zůstává tématem budoucího století navzdory faktu, že kdesi spadla zeď. Na cestě k moderní, české a evropské levici se musíme lépe poznat v diskusích o programových cílech, abychom se mohli v příštích volbách setkat jako zájmové společenství, jež znemožní restauraci kapitalismu a uvede do vedoucích státních funkcí socialisty, kteří vědí, že zájmy demokracie a socialismu budou v Československé republice totožné. Tento minimální program moderní levice spojí miliony pracujících v zájmové jednotě, jež zastaví agresivní živnostníky, chystající se rozprodávat národní hodnoty za jakékoli valuty. Ať žije neutrální, socialistické demokratické Československo! Se soudružským pozdravem Ivan Sviták, filozof a JOSEF KOLÁČEK MEZI ŘÁDKY Číst mezi řádky se učíme už nejméně dvě generace. Nejprve během šestileté koňské kúry Goebbelsovy propagandy a jiných lahůdek nacismu, a pak 40 let komunismu s autorským podpisem levicových intelektuálů jako »nejdokonalejšího vědeckého systému a zářné budoucnosti lidstva«. Je pravděpodobné, že to musely trochu umět i předešlé generace, ale tam už nesahá moje zkušenost, a také asi nedosáhly takového mistrovství, protože nemusely čelit všudypřítomnosti hromadných sdělovacích prostředků a jejich rafinované hře s polopravdami (ale i čtvrt- pravdami či jen domněnkami, které jsou vydávány za bernou minci). Denně se brodím závějemi novinek, názorů, prohlášení, usnesení, zpráv, bles- kovek (flash) i komentářů, téměř každou minutu mi kompjútr pípne a na obrazovce se objeví titul nové zprávy, a tak se nedivte, že jsem trochu hrdý, když si mohu někdy říci, že mi to neuniklo. Neušlo mi, že 24. 10., tedy čtyři dny před naším národním svátkem, Jan Pavel II. připomenul, jak rektor krakovské university hájil Mistra Jana Husa: „Právě z Jagellonské akademie odešli v XV. století na Kostnický koncil představitelé vědy spolu s nezapomenutelným Pavlem Wlodkowiczem, aby tam vydali svědectví o právech lidského svědomí a náboženské svobodě. Náboženství je pravda, a právě proto nemůže být vnucováno mečem a násilím... Děkuji ti, staroslavná Jagellonská universito, za tento tvůj pionýrský 7 [pageend7]přínos do dějin práva a morálky v našem světadíle.” Krakovský rektor university, Wlodko- wicz, pobýval na koncilu od roku 1414 do 1418 a jeho traktát o moci papeže a císaře vůči nevěřícím vyšel v roce 1415. Jeho řeč na koncilu pak traktát není snůška abstraktních sylogismů. Vychází z bezprostřední znalosti pražské náboženské problematiky. V roce 1404 tam totiž pobýval jako student. V pondělí (první listopadové) projížděl Římem rektor Karlovy university dr. Radim Palouš. Spěchal sice na setkání 90 rektorů evropských universit do Sieny, ale přesto se mi podařilo ulovit ho na rozhovor před mikrofonem. Zavedl jsem řeč i na téma Wlodkowiczovy obrany dávného rektora KU Jana Husa. A po interview jsem mu kladl na srdce, aby při audienci u Svatého Otce, k níž má dojít při jeho návratu do vlasti (poletí zase z Říma do Prahy), mu za tu připomínku poděkoval. Dík je totiž nejlepší prosba. Neušla mi zpráva o »Mezinárodním zasedání laickosti« (brrr!, až jsem se otřásl nad tím abstraktem, ale jak přeložit »Les assis internationales de la laïcité«?), jež se konalo 20. a 21. října v Paříži. Le Monde na první straně oznamoval, že je organizovala poprvé po deseti letech zednářská lože Grand Orient de France. Nijak neudivuje, když »bratři« (jak se titulují zednáři), jako Patrick Kessel, člen rady zmíněné lože, ujišťují přítomné, že jedině laicismus - definovaný jako úsilí o občanskou morálku a světskou kulturu bez církevních či náboženských vlivů - je tvůrcem smyslu života, že je nositelem hodnot ve světě práce, dává svobodu vědeckému bádání a umělecké tvorbě i činnosti různých institucí. Na pováženou jsou však závěry tohoto zasedání: Po desetiletích intelektuální pohodlnosti či lenosti je třeba přejít do ofen- sivy. Proti čemu anebo proti komu? I to bylo vysloveno bez ubrousků. Státní se kretářka belgické vlády Anne Marie Lizi- nová bila na poplach, že ve střední a východní Evropě dochází k návratu nábo- ženství do veřejného života ..., a to je horší, nepřítel než komunismus, a proto uvedení a osvícení bratři mají povinnost osvobodit zmíněné národy od tohoto nebezpečí. Podobně monsieur Clément Duran, bývalý předseda národního výboru Laické akce, uváděl ve své řeči jen jediného nepřítele: víru (a to ne jakoukoliv, nýbrž jen víru v Boha). Ušlo mi ale, co říkal Petrův nástupce asi čtyř stům delegátů svazu katolických lékárníků při audienci 3. listopadu. V sobotu mívám pravidelně pořad pro mládež, a tak mi ani nenapadlo, že by třístránkový příležitostný projev mohl mít v sobě tolik výbušného materiálu. Až v neděli ráno, při četbě novin, jsem tedy koukal. Tiskové kanceláře už odpoledne v sobotu, televize a rozhlasové stanice večer začínaly s lehkou palbou »pozvedání obočí«. Novinářům naservírovaly lahůdku. Není tedy divu, že všechny italské deníky 8 přišly se svou troškou do mlýna mírně či nemírně farizejského rozhořčování nad troufalostí papeže. Cituji aspoň dva — pars pro toto —: II Giornale (4.11.) má na první straně fotografii (s inkvisitorskou grimasou) a palcové titulky hlásají: Papež říká NE výrobkům »proti životu«. (Ty uvozovky předznamenávají tón komentáře ve stylu: odvažuje si snad i obviňovat potratovou pilulku RU 486!!!). Corriere della Sera (4.11.): »Neřekl katolickým lékárníkům otevřeně, aby neprodávali antikoncepční prostředky, protože jsou mravně nedovolené, jak to formulovala jedna tisková kancelář, ale jistě včera otevřel lékárnám bránu k tomu, aby neprodávaly antikoncepční prostředky z důvodů svědomí, ale ani pilulky RU 486, jež způsobují umělý potrat, a vůbec všechny přípravky, které nějak ohrožují život.« Kejkle novinářů s pronesenými větami Svatého Otce se mi nějak nepozdávaly; příliš hladce zapadaly do prefabrikovaného rozhořčování a odsuzování. Pustil jsem se do překladu francouzského originálu proslovu a měl jsem jako na dlani novinářské manipulace. V pondělí jsem pak úplný text odvysílal, aby aspoň naši posluchači ve vlasti věděli, jak se věci mají. Cituji aspoň nejvíce překrucované a napadené věty Jana Pavla II. „Na lékárnících může být požadováno, aby napomáhali k cílům, jež nejsou léčebné a mohou být zaměřeny proti přirozenému zákonu a ke škodě lidské důstojnosti. Je tedy zřejmé, že vydávání léků — jakož i jejich přijímání a užívání — musí být regulováno přísným mravním zákoníkem, který je svědomitě dodržován. Respektovat tento zákoník jednání, to předpokládá věrnost jistým nedotknutelným zásadám, jež činí obzvláště aktuálním poslání pokřtěných a povinnost vydávat křesťanské svědectví. To vše vyžaduje, aby o tom lékárník stále znovu uvažoval. Formy útoků na lidský život a na důstojnost člověka jsou stále početnější, a to zejména pomocí léků, tedy prostředků, které nikdy nesmí být používány proti životu, ať už přímo nebo pokradmu... Při vydávání léků se lékárníci nemohou zříci požadavků svého svědomí ve jménu neúprosného zákona obchodu, ani ve jménu úslužného zákonodárství. Oprávněný a potřebný zisk musí být podřízen respektování mravního zákona a přijímání učitelského úřadu Církve. Učení Církve o respektování života a důstojnosti lidské osoby od jejího početí až do posledních jejích okamžiků je pro katolického lékárníka etické a mravní povahy. Nemůže tedy podléhat proměnlivým názorům nebo se vydat na pospas kolísavým požadavkům. ” Nemohlo mi ujít, že se bude v Praze konat od 10. do 13. listopadu 1990 »Mezinárodní kolokvium Nova Spes o operativním spojení náboženství, vědy, ekonomie a komunikace ( t.j. meziosobních vztahů, ne jenom hromadných sdělovacích prostředků) pro světový rozvoj, v němž by byl opět spojen člověk a životní prostředí«. Symposia, kongresy a všelijaká setkání nemám rád. Zprávy o nich, o jejich »epochální« důležitosti, mám na stole den jak den, ale asi jako nepříjemný prach. Od dob reálného socialismu (prodělal jsem v něm dvacetiletou kúru) jsem alergický na všechny schůze, porady a sjezdy a nemusí to ani být sjezdy »rodné strany«. Přesto jsem přijal nabídku jet do Prahy jako dopisovatel našeho rozhlasu. Své zážitky a snad i postřehy jsem chtěl zpracovat až po návratu. Než ouha! Termín! V polovině listopadu by musela redakce Reportéra dostat můj článek, jinak... — a to se teprve budu vracet z Prahy. A psát články nebo přednášky ve vlaku či letadle, jak to dokázal krakovský kardinál Wojtyla, na to prostě nemám. Ale i tak už lze leccos vyčíst mezi řádky. Nova Spes, založená bývalým vídeňským arcibiskupem kardinálem Königem, se definuje jako fundace na podporu všestranného rozvoje člověka a společnosti. V Praze se sjede kromě čtyř nositelů Nobelovy ceny (Jerome Karle za chemii, 1985, Rosalyn S. Yalow za lékařství, 1977, H. Weller za lékařství, 1954 - všichni USA — a Severo Ochoa za lékařství, 1959, ze Španělska) 65 delegátů vědců a universitních profesorů od Japonska přes USA až po Filipíny, Latinskou Ameriku a pět afrických zemí, a pochopitelně z celé Evropy. Čtyři dny bude trvat to jejich názorové klání. Zahájení bude v aula magna v pražském Karolinu a jednu z úvodních přednášek bude mít rektor Karlovy university dr Radim Palouš. Své ekonomické názory přednese i ministr financí Václav Klaus, bude-li se moci vytrhnout z kolotoče svých tisícerých povinností a problémů; tak aspoň s vráskou na čele dodával jeden z organizátorů. Sám nebudu muset v Praze pronášet žádná »moudra«, a tak se budu moci věnovat pozorování a hodnocení, zda i toto kolokvium nesklouzne na úhor proklamací s opačným znamínkem, než na jaké se zmohli »bratři světa« na svém zasedání v Paříži. Nedělaly mu žádnou čest plamenné výzvy k ofensivě, k boji proti víře v Boha, k osvobození národů střední a východní Evropy ze smrtelného nebezpečí klerikalismu. V Praze chtějí vycházet z t.zv. globálního humanismu spojeného s »novou nadějí«, totiž obnovit jednotu člověka jako osoby, v níž jsou harmonicky vyváženy konstitutivní složky lidské osoby: věřit, poznávat, konkrétně uplatňovat a vzájemně se stýkat. A na tomto základě pak podporovat společenské uplatňování těchto základních složek v oblasti náboženství, vědy, hospodářství a komunikace - meziosobních vztahů... aspoň je tu úmysl nevyhlašovat žádné ofensivy, boje proti... či osvobozování z područí... Připadám si jako večer pod hvězdnou oblohou. Hvězdy — jména vědců vzbuzující úctu. Souhvězdí — témata relací mají v sobě špetku abstraktní krásy. Ale jinak si připadám jako astrolog, který má hádat štěstí pro nevábnou současnost. A to, prosím, mám za sebou dvougenerační školení ve čtení mezi řádky. (Řím, 7. listopadu 1990) — S REPORTÉR/POLYGON 6/90 [pageend8]JAROSLAV BOHANES ŽIVOT V NAŠICH REPUBLIKÁCH (2) 1. VZTAH ČECHŮ A SLOVÁKŮ Necelý rok od listopadových událostí 1989 se politický obraz Československa podstatně změnil. Vyprchalo opojení svobodou, vzájemné porozumění a jednota. Vztah Čechů a Slováků se již po řadu měsíců zhoršuje a napětí roste. Slovenská strana projevuje svoji nelibost stále otevřeněji a obviňuje českou stranu a federální vládu z pragocentrismu. V září se ukazovaly příznaky uklidnění, slovenská vláda se vyslovila pro společný stát a nejhorší se zdálo zažehnáno. Slovenský premiér Mečiar, nesporně nejvýraznější postava celé československé politiky po pádu komunistické totality, několikrát energicky opakoval, že Slováci chtějí zachovat federaci, že je třeba jen ji změnit tak, aby byla státem rovnoprávných národů. I když nebylo zcela jasno, co se touto formulací a jejími změnami myslí na české a na slovenské straně, působily Mečia- rovy výroky uklidňujícím způsobem. Do té doby totiž bylo možno počítat s tím, že Slováci vysloví požadavek odtržení a zřízení samostatného Slovenska. V říjnu se však česko-slovenské vztahy začaly znovu zostřovat, a to dost dramaticky. Slováci se při několika příležitostech vyjádřili kriticky o postupu federální vlády i prezidentovy kanceláře. Cítili se dotčeni průběhem návštěvy brazilského prezidenta, který nepřijel do Bratislavy, a nedostavili se na slavnostní přijetí do Prahy. Konflikt, jehož publikování v tisku vyvolalo nepříjemný pocit malicherného dohadování, ukončil kancléř Schwarzenberg oficiálním prohlášením. Tato žabomyší vojna naznačila napjatost vztahů. Zhoršily se i vztahy mezi Občanským fórem a Verejnosťou proti násiliu v souvislosti s jednáním ministra Klause za jeho pobytu v USA. Celkově zhoršená atmosféra se projevila i novými hlasy pro samostatný slovenský štát. Slováci byli nespokojeni se stanoviskem prezidenta Havla, který nedoporučil ústavní zajištění práva na vystoupení z federace, i s postupem ministra Dienstbiera při řešení maďarské stížnosti v záležitosti maďarské menšiny na Slovensku. Považovali jeho obranu Slováků za nedostatečně energickou. Na Slovensku se zvedla vlna nespokojenosti a nacionalismu, která se rozšířila do povážlivých rozměrů. Ukázalo se, že česká a slovenská představa federace mají značně odlišný obsah. Česká strana si přála rovnoprávné republiky v rámci silné federace, kdežto slovenská strana zdůrazňuje silné, suverénní republiky, jejichž suverenita je primární a které její část postoupí po vzájemném uvážení federativní- mu státu. Chtějí tedy primární suverenitu republik a sekundární, od nich odvozenou, suverenitu federace. Nacionalistické emoce vypukly na Slovensku v plném rozsahu v souvislosti s jazykovým zákonem. Do nacionalistických vod vpluly plnou parou Slovenská národná strana a Matica slovenská. Na velké manifestaci 4. října v Bratislavě bylo slovenské vládě vysloveno ultimatum, aby přijala matiční návrh zákona o slovenském jazyku jako jediném úředním jazyku na celém Slovensku bez výjimky, tedy i v čistě maďarských obcích. Boj za tento matiční návrh spojila SNS s bojem za samostatné Slovensko. Její vyhraněný nacionalismus se přiblížil šovinismu s fašistickými tendencemi. Vláda i Slovenská národná rada, která odhlasovala koaliční zákon, navržený společně VPN, KDH a Demokratickou stranou, byly obviněny ze zrady národa a vyzvány k odstoupení. Koncem října se situace vyhrotila ve vážnou krizi, která znamenala přímé ohrožení demokracie a hrozila pokusem o násilné převzetí moci separatistickými nacionalisty. Vývoj dospěl tak daleko proto, že žádný ze slovenských představitelů, ani žádná politická strana nebo hnutí proti takovým protidemokratickým akcím nevystoupili. Tyto akce se rozvíjely delší dobu a lze vznést otázku, zda pasivní přihlížení narůstajícímu nacionalismu a separatismu má být přičteno politické nezkušenosti, podcenění nebezpečí nebo jinému způsobu uvažování. Jisté je, že náhle vyrostlé nebezpečí nakonec vyvolalo energickou reakci premiéra Mečiara, který převzal řízení ministerstva vnitra, povolal do Bratislavy posilu bezpečnostních sil a situaci zvládl opravdu působivým způsobem. Bezprostřední nebezpečí minulo, ale politická situace se neuklidnila. Demonstrace, hladovka studentů a občanů před budovou SNR za přijetí matičního zákona neskončily. O zatvrzelostia iracionálních motivech slovenských nacionalistů svědčí skutečnost, že i přes vysvětlení mezinárodní škodlivosti jejich počínání a přímou výzvu z Washingtonu a Štrasburku, aby Československo zachovalo svůj tradiční demokratický přístup k právům menšin, trvají na svých požadavcích. Krise kolem jazykového zákona tedy stále není ukončena. Za takové dramatické situace pokračovalo jednání o státoprávním uspořádání, jehož ústředním problémem se stalo rozdělení kompetencí mezi federaci a republiky. Premiér Mečiar si přes vnitroslovenské potíže zachoval plnou energii a přinesl opět iniciativní návrhy na jednání do Prahy 24. října 1990. Pokračovalo se i 28. října ve Slavkově u Brna, kde se sešli představitelé vlád a hlavních politických stran a hnutí, V .Havel, M. Čalfa, P. Pithart, V.Mečiar, V.Klaus, J.Gál a J.Čamogurský, aby se ve společné deklaraci ke 72. jubileu republiky přihlásili ke společnému státu. Stanoviska se postupně vyhraňovala, rozsah shodných názorů se rozšířil. Bylo přijato slovenské stanovisko, to znamená silné republiky, které delegují svoje kompetence federaci. Se Slováky se v tomto pojetí shodoval delší dobu i český premiér Pithart. Nedořešeny zůstaly kompetence v oblastech daňové soustavy, dopravy, sdělovacích prostředků a některé další otázky. Zdálo se, že si slovenská reprezentace uvědomila — snad i pod dojmem přímých jednoznačných vyjádření amerických míst i různých představitelů Evropského společenství —, že zachování společného státu je i ve vlastním slovenském zájmu. I když to jistě nestačí k trvalému zachování státní jednoty, bylo to v dané chvíli možno přijmout jako řešení, které poskytuje vyhlídku k dosažení vzájemného porozumění a k vytvoření předpokladů společného soužití. Koncem měsíce října tedy opět přišlo malé uklidnění a oživení naděje na uspokojivou dohodu. Sinusová křivka vývoje však pokračovala i v listopadu. Třídenní návštěva prezidenta Havla na Slovensku na přelomu října a listopadu, jeho jednání se slovenskými představiteli i s prostými lidmi, diskuse s hladovějícími studenty na náměstí v Bratislavě i návštěva maďarského jihu Slovenska nesporně uklidnily poněkud horké hlavy, ale vášně zcela neuhasily. Studenti hladovku přerušili, ale po týdnu zase obnovili. Ve dnech 3. a 4. listopadu jednal sjezd KDH v Košicích a zvolil za předsedu strany znovu J. Čarnogurského. Schválil přijetí jazykového zákona, jak byl předložen vládní koalicí, ale ve všech ostatních otázkách zaujal stanoviska velice blízká separatistickým názorům. Musí to vzbuzovat nedůvěru ke straně, která je koaličním partnerem ve slovenské vládě, jejímž programem je zachování společného státu. KDH se jednoznačně staví za suverenitu Slovenska. Jeho náhlé osamostatnění by však podle výslovného prohlášení předsedy Čarnogurského nebylo žádoucí. Žádá dále ústavní zajištění práva na vystoupení z federace, vlastní slovenskou emisní banku, daňovou soustavu a výkon vojenské služby pro Slováky na slovenském území — tedy skrytou formu vlastní armády. Takové závěry sjezdu silné slovenské koaliční strany způsobily pochopitelně znepokojení v českých zemích. Alarmovaly i činitele federální vlády a přiměly REPORTÉR/POLYGON 6/90 9 [pageend9]i premiéra Mečiara, aby reagoval. Prohlásil, že bude nutno žádat vysvětlení. Na tiskové konferenci dne 6. listopadu proto představitelé KDH svoje stanovisko zmírnili v tom smyslu, že KDH je pro zachování federace, »pokud česká strana pochopí slovenská stanoviska« a vyjde jim vstříc. Jinak by bylo nutno hledat vlastní cestu — rozuměj osamostatnění Slovenska. Takové vyjádření ovšem není schopno zahnat mraky a vyjasnit oblohu. Zůstává dojem vydírání, hrozby separace, nebu- dou-li splněny všechny slovenské požadavky. Přitom není jasno, jaké tyto požadavky jsou, jsou-li mezi nimi emisní banka a daňová soustava atd. KDH musí vědět a ví, že takové požadavky jsou pro každý federatívni stát nepřijatelné. Chceli je vznášet, hraje nepoctivou hru a chce zřejmě obvinit z rozpadu státu českou stranu. Nepříjemně to připomíná postup henleinovců v roce 1938. Ve Slovenské národné straně se názory diferencují a objevují se snahy o spojení s KDH. Tím by vzniklo velmi silné politické hnutí, vlastně strana, která by mohla sehrát rozhodující úlohu v dalším zaměření slovenské politiky. Vzhledem k představám obou těchto stran o budoucím uspořádání státu se nemůžeme zbavit obav. Je také možné, že vývoj na Slovensku spěje k situaci, za které bude nutno provést zásadní rozhodnutí formou referenda. O tom se již zmínila Matice slovenská v jednom ze svých prohlášení. V Praze pokračovalo 5. listopadu jednání tří premiérů. Komuniké z něho oznámilo, že se dohodli o zásadních otázkách uspořádání kompetencí. Federaci budou ponechány kompetence v oblastech: hospodářské strategie, daňové soustavy, zahraniční politiky, měnové a devizové politiky, státní banky (emisní), armády, energetiky a surovin, rozpočtových pravidel pro odvody federaci podle počtu obyvatel, správy hmotných rezerv a státní federatívni správy. Sporné zůstaly: tisk, rozhlas a televize, parita zastoupení ve federálních institucích, protimonopolní zákon, oprávnění federální vlády ke zrušení rozhodnutí republikových vlád, vyhlášení mimořádného stavu a některé další oblasti. Všechny strany sice prohlásily, že bylo dosaženo uspokojivého kompromisu, premiér Mečiar však dodal, že zcela spokojena není ani jedna strana, jak to bývá při každém kompromisu. Přiznaly se rozdíly v názorech, o kterých se mělo dále jednat. Federální vláda však výsledky této dohody, dosažené třemi premiéry, nepřijala. Došlo k pokračování v jednání v Modre u Bratislavy ve dnech 9. až 11. listopadu. Po jeho skončení se novináři dověděli, že se všechny strany snažily o dohodu, ale té se nedosáhlo. V informacích, které poskytli jednotliví účastníci setkání, se projevilo, že zůstávají veliké rozdíly v představách o rozsahu kompetencí federální a republikových vlád. Otevřenému konfliktu se předešlo dalším odsunutím konečného rozhodnutí na úte10 rý 13. listopadu do Prahy, kde se opět sejdou všichni tři premiéři vlád, předsedové všech tří komor parlamentu a další vedoucí představitelé. Situace tedy dospěla k vyvrcholení. Její vyřešení nebylo možno předvídat. Jasné bylo jen to, že poslední kolo bude dramatické a že svým průběhem i svými výsledky předznamená v rozhodující míře další vývoj česko-slovenských vztahů. V předvečer tohoto jednání formuloval stanovisko federální vlády její předseda v televizním projevu. Uvedl devět oblastí, ve kterých federální vláda žádá vlastní kompetence. Šlo o již známé požadavky, z nichž v některých již bylo dosaženo dohody. Nejvýznamnější rozdíl oproti stanoviskům republikových vlád je v pojetí právní subjektivity republik a federace. Federální vláda považuje subjektivitu ČSFR za původní a subjektivity republik za odvozené, tedy právě opačný přístup, než jaký mají vlády republik. Krátce po projevu federálního premiéra podpořil jeho stanovisko prezident Havel. Samotné jednání v Praze trvalo 11 hodin a skončilo přijetím společného znění návrhu zákona o kompetencích, tedy dohodou ve veliké většině bodů. Návrh má být v příštích dnech projednán všemi třemi vládami a předán potom oběma národním radám — ČNR a SNR. Nevyřešeny zůstaly otázky: vyhlášení výjimečného stavu, železniční doprava, rozhlas a televize a vlastnické vztahy. Zdá se tedy opět, že byl odvrácen hrozící konflikt. Po zkušenostech z minulých týdnů je třeba počkat, co přinesou další dny. Napětí na Slovensku nepolevilo, reakce V. Mečiara na projev premiéra Čalfy je nepříznivá. Slovenský tisk ho označuje za »čechoslovakistu v modernějším pojetí« a SNS dále žádá samostatné Slovensko. Česko-slovenské vztahy zůstávají otevřené, slovenská strana není zřejmě, přes opačná prohlášení, stále plně uspokojena. Jako snahu o překonání současného napjatého stavu je třeba uvítat česko-slovenský dialog, který na 14. listopad připravují Shromáždění politických stran, hnutí, klubů, veřejnosti, duchovenstva, společenských organizací a odborů v obou republikách s úmyslem odstranit nedostatečnou vzájemnou informovanost, která je zdrojem četných nedorozumění. Současnou politickou atmosféru na Slovensku ukázal výzkum, provedený ve dnech 4. až 16. října. Podle něho se zastavil pokles popularity VPN. Současné rozdělení občanské přízně vypadá v procentech takto: SNS 21%, VPN 15%, KDH 13%, KSS 12%, Zelení 2,9% a Demokraté 2,6%. Celkově klesla ochota k politické angažovanosti, ale k volbám v listopadu půjde přes 80%. SNR a vláda SR má zatím důvěru, klesá však důvěra k prezidentovi a k federaci. Celkově se dá říci, že veřejnost začíná chápat, že zachování společného státu nemůže spočívat na institucionálním zajištění. Federální instituce jsou sice nezbytným předpokladem pro hladké fungování federativního státu, ale jejich význam je až druhořadý. Mohou zajišťovat chod státu, který bude existovat ze svobodné politické vůle obou partnerů. V prvé řadě proto půjde o to, zda a v jaké formě se obě strany dohodnou. Dosáhne- li se dohody přijatelné pro obě strany, zůstane federatívni stát zachován. Bez oboustranného souhlasu však každé úsilí o ústavně-právní zajištění federace bude marné. Politická skutečnost současného Československa je taková, že rozhodnutí o společném státě je v rukou především slovenské strany. 2. VNITROPOLITICKÝ VÝVOJ Říjen zastihl parlament v plné práci. Byla přijata řada zákonů, mezi nimi zákon o restituci majetku, odebraného občanům vletech 1955 až 1962. Dále zákon o t.zv. malé privatizaci. Na projednávání čeká velký počet dalších zákonů a parlament bude proto zasedat prakticky do konce roku bez přestávky. Zřejmě nebude možno ani tak technicky zvládnout všechny zákony a proto parlament vybere jen některé z nich podle významu. Zatím veřejnost neví, kolik a které zákony to budou. V České republice se začalo diferencovat politické spektrum. a. Občanské fórum zvolilo V. Klause za svého předsedu. Kolem něho se seskupil meziparlamentní pravicový klub, k němuž se přidala i Občanská fóra v Praze. Jde o příznivce ekonomické reformy a její rychlé provedení. Brzo po klubu se vytvořilo Meziparlamentní občanské společenství, v němž se sdružili levicoví a centralističtí činitelé OF, mezi nimi např. Jičínský, Zeman, Hrušínský atd. Je to reakce na vyvoření pravicového klubu. Přihlásili se k názorové různosti a proti stranickému organizování. Skončilo období širokého, ideově nejednotného a politicky bezprogramového hnutí. OF však stále hledá svou tvář, jak to ukazuje snaha zbavit se levicových proudů, např. Levé alternativy a Obrody. Ty se však brání a nechtějí z OF vystoupit. b. Vývoj v KSČM je zajímavý. Na prvním sjezdu po listopadu 1989 byl zvolen předsedou známý filmový režisér Svoboda. Sjezd měl za úkol zkonzolidovat stranické řady. Vzrušení ve straně i ve veřejnosti vyvolalo prohlášení dosavadního generálního tajemníka V. Mohority o skončení období národního porozumění a zahájení tvrdého boje. Mohorita na to nakonec doplatil. Nebyl zvolen do nového vedení strany a parlament ho odvolal ze svého předsednictva. Nové vedení strany se distancovalo od minulého období a oznámilo zájem na navázání styku s Konfederací politických vězňů a úmysl přispět k odčinění spáchaných křivd. Přesto strana nezískala důvěru veřejnosti, která naopak žádá vyvlastnění jejího majetku. Zákon o tom byl již přiREPORTÉR/POLYGON 6/90 [pageend10]praven vládou a bude předložen parlamentu. Strana má v současné době 500 000 členů, jejich věkové a sociální složení vypadá takto: do 50 let............................................. 90% dělníci ................................................ 26% zemědělci........................................... 3,6% funkcionáři...................................... 16% vysokoškoláci ................................... 60% Není proto radno považovat tuto stranu za přestárlou a vymírající. KSČM i KSS stojí v současné době na křižovatce. Byla vytvořena federace KSČM a KSS a do jejího čela zvolen Slovák Kanis za předsedu a Čech Grebeniček za místopředsedu. Tato konfederace má podle vlastních údajů asi 750 000 členů. Je to jediná celostátní federální politická síla s pevným organizačním řádem. Staví se za společnou federaci. Na sjezdu přijala nový program, jehož kapitoly mají nadpisy: I. Za nový svět, za demokratickou Evropu; II. Národní porozumění; III. Právní stát — základ občanského smíru; IV. Sociální ochrana; V. Právo na práci; VI. Národní majetek patří státu; VII. Kultura; VIII. Levice má odpovědnost. Názvy kapitol jsou jistě natolik výmluvné, že je třeba vážně se zabývat dalším vývojem této strany a jejího programu. Strana má svoje vnitřní problémy, které zřejmě souvisí s odporem starých stalinsko-gottwaldských členů vůči změnám politiky, k nimž přistupuje nové vedení. c. Obnovování demokratické levice probíhá s obtížemi. Obroda, dosud součást Občanského fóra, jejímiž příslušníky jsou bývalí reformní komunisté, se sbližuje se sociálními demokraty. Chtějí vytvořit levici a její potřebu zdůvodňují očekávaným zhoršením hospodářské situace a s ním spojeným zostřením sociálního napětí. Nelze pochybovat, že demokratická levice patří do politického spektra demokratické Evropy. Na březen 1991 je ohlášen společný sjezd. Předseda ČSSD V. Horák oznámil, že se strana bude opírat o Socialistickou internacionálu a že chce vytvořit silnou levici. d. Ostatní politické strany v českých zemích se různě sdružují pro listopadové volby do obecních zastupitelstev, ale ve svých vlastních organizacích nepokro- čily kupředu a zůstávají na okraji politické scény. e. Vysokoškoláci se přihlásili ke slovu 6. listopadu prohlášením, v němž kritizovali vládní činitele a celý vývoj od listopadu 1989. Podle vlastních slov chtěli podpořit vládu a zdůraznit potřebu energičtějšího postupu k demokracii. Žádali také rychlejší odstraňování komunistů z řídících pozic. f. Bulvární list »Středočeský expres« uveřejnil článek »Senzační odhalení pozadí událostí 17. listopadu«, podle něhož byla Charta 77 řízena a sledována ministerstvem vnitra, StB a snad i KGB. Týká se to prakticky celé Charty. Někteří její členové podali již žalobu na šéfredaktora, jiní se k tomu chystají. Reagují i členové Konfederace politických vězňů, protože se autor uvedeného článku odvolává na to, že celé své šetření, jehož výsledky v článku publikoval, podnikl na žádost Konfederace. Věcí se zabývá i parlament. Ve stabilizované demokratické společnosti by takový článek mohl být jistě považován za běžnou událost, které by ani nebylo nutno věnovat zvýšenou pozornost. V naší situaci by však nebylo radno ponechat jeho obsah bez odpovědi. Je naopak žádoucí, aby se prokazatelně soudně zjistilo, že jde o nepravdivé zpravodajství, protože jinak by článek mohl destabilizovat vnitropolitickou situaci. Předvolební kampaň do obecních zastupitelstev probíhá velmi klidně, i když se výsledky očekávají s velkým zájmem. Ukáží, jaké účinky na přízeň voličů má citelné zhoršování hospodářské situace a nelákavý výhled do příštího roku. Volební atmosféra je překrývána obavami o osud federace. Celkově lze konstatovat, že se stále od sebe značně liší vývoj v českých zemích a na Slovensku. V České republice má i nadále bezkonkurenční postavení Občanské fórum. Jeho pozice však vyplývá převážně z reakce veřejnosti na Komunistickou stranu, tedy z pohnutek negativních. Občanské fórum stále nedostatečně proniká do široké veřejnosti, do obcí a malých měst. Naproti tomu na Slovensku je rozložení politických sil rovnoměrnější a jednotlivé politické strany a hnutí jsou mnohem aktivnější. Politická pluralita na Slovensku je již ve skutečnosti vytvořena. KDH, VPN, SNS i KSS mají už úspěchy v tom, že se jim daří pronikat mezi občany do měst a obcí. V obou částech federace je však situace méně stabilní než byla dříve. Příčiny toho jsou v každé části státu jiné. V České republice roste nervozita z hospodářských příčin, z nespokojenosti nad setrváváním starých komunistických úředníků na řídících místech a z pocitu nejistoty, pokud jde o budoucnost federace. Na Slovensku roste nervozita hlavně z rostoucího nacionalismu, z pocitu nedostatečného uplatnění národních zájmů vůči maďarské menšině i vůči federálním orgánům. Nacionalistické tendence získávají místy až šovinistickou podobu. V českých zemích bylo zvolení ministra Klause za předsedu Občanského fóra přijato se sympatiemi u příznivců ekonomické reformy a její co nejrychlejší realizace. Obavu však projevují odpůrci reformy a také levicově zaměření členové Občanského fóra, kteří se bojí vzrůstu osobního vlivu ministra Klause a posunu Občanského fóra k politické pravici. Obavu z nedemokratické pravicové politiky vyslovil např. člen OF Petr Uhl. Taková obava je zbytečná, pokud názorová diferenciace v Občanském fóru povede k větší pluralitě politického života, po které jsme všichni volali před i po 17. listopadu. Klausova osobnost vzbuzuje naděje, ale není zatím jasné, zda jeho činnost nebude zaměřena jen na hospodářský program. To by bylo málo. Hospodářský program potřebuje i program politický a obráceně. Politický program má vytýčit konkrétní blízké i vzdálenější cíle, bez nichě není možno rozvinout plný politický život. Přispěje-li činnost ministra Klause, Me- ziparlamentního pravicového klubu a reakce Obrody a Levé alternativy ke vzniku politických stran s vlastními programy, je to třeba jen uvítat. I když to povede k rozpadu Občanského fóra, nebude to důvodem ke smutku. Nebude to také znamenat zlehčení ani popření historické úlohy a zásluh tohoto jedinečného hnutí, které skvěle splnilo svůj historický úkol v nejdramatičtějších chvílích boje proti totalitě. Čestné místo Občanského fóra v moderní historii našich národů je již bezpečně zajištěno. Objevují se kritické hlasy o amatérismu našeho politického života. Upozorňují na neznalosti a nedodržování základních principů parlamentní demokracie. Kritizují pokračování kabinetní politiky a stále nedostatečnou informovanost veřejnosti. Udržují se averze vůči politickým stranám, především v české polovině státu. V tisku se stále opakují úvahy, které odmítají politické strany a programy jako něco překonaného a takřka méněcenného, něco, co směřuje proti svobodě a skutečné demokracii. Jde o nepochopení nebo neuznávání funkce politických stran, o deformovaný pohled na tyto strany pod dojmem neblahých zkušeností s KSČ. Snění o »demokracii nového typu bez politických stran«, o demokracii významných osobností, je přinejmenším naivní. Je to opravdu jen snění, které neodpovídá skutečnému životu. Za určitých okolností, a my k nim dnes nemáme daleko, však může být velmi nebezpečné právě pro svobodu a demokracii. Nelze zapomínat, že tu jsou strany typu SNS a KSČ. Žádný zákaz je nemůže zlikvidovat. Je nutno paralyzovat jejich skutečný nebo možný vliv na veřejnost jen důsledným a organizovaným prováděním demokratické politiky a demokratické výchovy. Spoléhat se v této souvislosti jen na významné osobnosti a hromadné sdělovací prostředky nestačí. Tuto zkušenost získaly všechny demokratické země svobodného světa. Brno (Mezinárodní politologický ústav právnické fakulty Masarykovy univerzity), 16. listopadu 1990 g REPORTÉR/POLYGON 6/90 11 [pageend11]JINDŘICH STIKAROVSKÝ HOVORY REVOLUČNĚ (NE)SAMETOVÉ (3) K rapidním přesunům v korunních zemích jsme používali otcovy Škodovky. Bylo to něco mezi embéčkem a jakousi sérií, co přišla potom, já se v tom moc nevyznám, mám akorát řidičák, ale skoro nikdy jsem ho nepotřeboval, protože pořád řídil pantáta. Díky tomu se jezdilo zvolna a člověk mohl pozorovat okolí. Okolí bylo vesměs krásné. Měl jsem radost z dobře upravených silnic, jásal jsem nad třešňovými stromy podél »okresek«, které, byť uzoučké, jevily překvapivou kvalitu povrchu. A těmi okreskami jsme se motali nejvíc, protože na dálnicích nenajdeš nic, kromě benzinových pump, které úderem šesté večer jako na povel zavřou, a pak jsi vedle, pokud nevlastníš kanystr, pochopitelně s benzinem. To se nám stalo při jedné cestě z Liberce, to, že jsme byli vedle, neboť tchán Bohouš tvrdil, že je benzinu habaděj, do Prahy to vyjde, ale kousek před Kbely to nevyšlo — a zůstali jsme stát. Byla krásná červencová noc, hvězdy jasně svítily a velebné ticho přehlušovalo pouze nevtíravé praskání stydnoucího chladiče. „Není tady někde telefon?”, pokusila se být aktivní Libuše. Nedostalo se jí odpovědi. Moudří lidé k nejapnostem mlčí. Z nedostatku dalších nápadů jsem se pokusil stopovat ojedinělá auta. Zastavila dodávka, měla však diesel. Pak jeden pán z Boleslavi, který benzin měl, avšak neměl šlauch. Tchán také neměl šlauch, proto z kupu sešlo. Do třetice všeho dobrého, přifrčelo štětkou natřené žiguli a byli jsme zachráněni. Historicky vzato, již potřetí, neboť svalnatý chasník, narvaný do kožené bundy a tepláků, z nichž čouhaly erárni holinky, byl rudoarmějec. A měl nejen benzin, ale i hadici, a také plíce bohatýra, takže během několika minut bylo slyšet lahodné žbluňkání pohonné hmoty, mizící ve vyprahlé nádrži. Nastalo účtování. Účtování problematické, neboť Voloďa, tak se nám bohatýr představil, nevěděl, kolik měl benzinu v kanystru, a my zase nevěděli, kolik do škodovky nateklo. Zkrátka trapná situace. Všeobecné rozpaky zahnala cigareta. Libuše vyndala krabičku bensonek a nabídla mládenci. „Ä? Kakíje čudnyje papirosy? Eto amerikanskije? ” Vysvětlili jsme, že to jsou anglikanskije a vnutili mu čtvrt kartonu. Na oplátku nám bylo sděleno, že za benzin nic nechce, protože »gosudarstvenogo benzina chválit'«, takže »vsjo charašo«. Nevím proč, ale popadl mne záchvat velkorysosti. Cítil jsem potřebu udělat mu radost. Vytáhl jsem z kapsy svého parkera a podal mu ho. „Nět, eto něvazmožno,” bránil se ge- roj, ale bylo vidět, že je vzrušen na nej- vyšší míru. Ujistil jsem ho, že jde o »po- dárok«, což jej upokojilo. Rezolutně však trval na tom, že si musíme připít »na družbu«. Vnořil se po hlavě do zadní části svého vozidla a vymanipuloval láhev. Zdravými zuby vytrhl špunt a zavelel: „Davaj!” Nezbylo nic než si loknout. Byla to domácí slivovice. Pak si loknul otec a nakonec i Libuše. Obřad zakončil ' sám, pokloniv se před Libuší se slovy: „Na zdarovje, krasávica,” a v mžiku si vehnal do útrob minimálně sto gramů šíleného nápoje. „Ha, kakij čort,” pochválil svůj materiál a diskrétně říhnul. Poděkovali jsme za pomoc a odlepili se od krajnice. „Ten je z Boleslavi,” pronesl po chvíli otec. „Je jich tam ještě jak psů. Lezou po okolí a šmelej se vším možným. Kápneš-li na pravýho, prodá ti i mašinkvér.” Do té Boleslavi jsem se vydal o několik dní později. Ne kupovat mašinkvér, ale udělat si pár fotek. Netušil jsem, jak málo jich bude. Protože sovětší vojáci jsou plašší než namibijské antilopy. Namíříš objektiv a hned zajedou za okno či skočí za vrata, jejich kasárna a baráky jsou ztichlé a anonymní, tak aspoň bylo v Boleslavi, jinde jsem nebyl, nemohu posoudit. Jsou však nevítáni a cítí to na každém kroku, na ulicích, v obchodech, všude, kam vstoupí. Jsou zmatení a často bezradní, a věřil bych, že také pořádně nešťastní, protože jejich budoucnost je šedivá. Proto jsou možná často zlí. Vědí, že dříve nebo později budou muset jít. Do své ekonomicky zbídačené vlasti, do vesnic plných bláta, do měst, kde obchody zejí prázdnotou. Proto nakupují, šmelí a vexlují. Je to jejich poslední příležitost, jak získat ledničku, pračku nebo auto. Mít pračku v ruské děrevni znamená bohatství, vlastnit auto, to už je nej vyšší příčka společenského postavení. Takže dojde-li žold a důstojnické příplatky, je konec důstojnosti a začíná se krást. Erárni benzin, stavební materiál, pneumatiky, elektrické agregáty. Dokonce i zbraně. Ceny jsou přesně stanoveny. Za 2000 Kčs služební pistole. Za pět tisíc samopal. V případě dopadení jsou tresty drakonické. Avšak představa, že přijedou domů s prázdnýma rukama, je drakoničtější. Jako můra je pronásleduje jejich svědomí a čas se krátí. Jsou těžké ty poslední dny. Ještě těžší jsou však večery. V nevlídné cizí zemi, kde těžko najít přítele či upřímného druha. Snad Bůh by mohl pomoci ve chvíli samoty, avšak není už starého pravoslavného Boha, jen povídačky pro staré báby jako je Marfa, co žebrá po domech a křižuje se, moderní člověk socialistické epochy je marxista a dialektik, tak to přece říkal Ivan Nikitič na učilišti a patorg Vaňka, jenomže asi lhal, čert jeden, protože úplně jiné věci se povídají dnes, kdo tomu všemu rozumí, eh? A pak už zbývá jenom vodka. Slitovnice největší, která dá zapomenout a chmury rozežene. Chlast je hrozná věc. Zejména u frustrovaného vojáka. A tak se stane, že lihem saturovaný Ivan sedne do tanku a prohučí rodinným domkem, v němž usmrtí otce dvou dětí a napáše škod za statisíce. Nebo se rozhodne zahrát si na »Slavíka loupežníka« a postřílí dva civilisty včetně hlídky VB. Pomineme-li tyto extremity, stejně je bilance neradostná. Sovětské jednotky devastují krajinu, ničí ekologickou rovnováhu přírody, ignorují nejzásadnější bezpečnostní předpisy. Jejich nafta prosakuje do místních potoků a říček, okolní lesy jsou zaneřáděny tunami odpadků a starými pneumatikami, stromy vandalsky pokáceny vejpůl, protože jejich koruny překážely v rozhledu jakémusi tanku či kanónu. Bylo řečeno, že do voleb jich větší část odejde. Přijel jsem až po volbách, ale místo zpráv o cílevědomém odsunu jsem slyšel cílevědomé výmluvy a rozšafné diskuse o trpělivosti. Ano, lidé demonstrují a protestují. Kdybych však byl velitelem sovětských jednotech, měl bych z těch demonstrací též srandu. Protože bych věděl, že československý pejsek, kterému právě dovolili štěkat, si tu a tam bafne a pak se zase půjde haštěřit o tu svoji ohlodanou kost. „Lieber Spitzkugeln als Spitzreden,” řekl před sto léty Otto von Bismarck. 12 REPORTÉR/POLYGON 6/90 [pageend12]A „na hrubej pytel hrubá záplata”, to zase říkával hajný Flíček z Želnavy, když nasypal okaři Rouškoví plný lauf postů do zadnice. Jsou reality, které nemusí vypadat zrovna pěkně. Tím, že se od nich štítivé odtáhneme, dozajista nezkrásní. Je možné oddat se sebeuspokojujícím snům. Je též možné hovořit o suverenitě a svobodě. Není však možné brát tyto řeči vážně, flákají-li se nám po dvorku Petrov- ští. V době, kdy jsme pobývali v Československu, nebylo dne, abychom nepotkali nějaké známé. Z Pretorie, Johannesburgu, Kempton Parku, Germistonu. Jihoafričtí Češi a Slováci doslova ztekli starou vlast, aby viděli, slyšeli a pochopili. Leccos se pochopilo už po několika dnech pobytu, například nemožnost realizace většiny obchodních záměrů, o tom jsme již hovořili — doba ještě nedozrála. Ale konkrétní návrhy na brzké otevření čs. konzulátu či obchodní mise v Pretorii se nám. jevily jako priorita nesnášející odkladu, nutnost, na jejíž realizaci vydělá Československo miliony. A především jako přirozená a normální reakce bystrého obchodníka, který, není-li úplně slepý, musí vidět, jak se pootevřenými skulinami sankčních vrat hrne kde kdo, aby urval, co může. Poláci, Maďaři, Rumuni, ti nezaváhali ani vteřinu. Chňapli příležitost za pačesy a rozjeli to. Přímo, narovi- nu a veřejně. Bez obezliček, rozpačitých úsměvů a opatrnického farizejství. Československá strana však vsadila na »lidská práva«. V té době se zrovna ANC- předák Mandela snažil získávat svět svým »mučednickým« šarmem a davové šílení rockových blbečků neznalo mezí. Doposud fascinovaný svět věřil, že Nelson Mandela je poslem míru a novodobým apoštolem, který je schopen vyřešit jihoafrické dilemma. Stačilo několik měsíců, aby euforie, vybičovaná mezinárodními medii, byla vystřídána rozpačitým pokašláváním státníků a posléze suchým konstatováním, že tento povídavý a pravidelně si protiřečící stařec, opitý vlastní důležitostí a slávou, nedokáže nic než opakovat své marxistické bláboly, a pak už jen žebrat o peníze. Tedy v čase, kdy se světové veřejnosti tlouklo do hlavy, že Nelson Mandela je se svým Africkým národním kongresem jediným mluvčím jihoafrických černochů, jsme se snažili upozornit československou veřejnost, a především naše nové politiky a hospodáře, že jde o další tragický omyl. Že všechno je docela jinak... Pokusili jsme se tato fakta publikovat v českém tisku a bylo nám řečeno, že »tohle se zveřenit nedá« (Lidové noviny). Snažili jsme se pravdivě a objektivně informovat činitele nejvyšší a setkali jsme se s žertéři. Jak jinak lze nazvat pana náměstka ministra zahraničních věcí Vágnera, ke kterému se dal ohlásit náš dr. Václav Skutil, o němž se pan náměstek později vyjádřil, že je »typickým produktem rasismu«. Jedinou možnou obranou proti tomuto nařčení byl dopis, který dr. Skutil REPORTÉR/POLYGON 6/90 panu náměstkovi napsal a jehož zveřejnění (či jeho části) povolil. Myslím, že bude čtenáře zajímat: Vážený pane Vágnere, to, že Vám píši otevřený dopis z Jižní Afriky, není z přemíry vzájemných sympatií, ale z nutnosti se ohradit proti Vašemu prohlášení o mých vystoupeních v Praze, které pokládám za nekvalifikované a nevhodné. Vzhledem k tomu, že jste na místě náměstka veřejnou osobou, musím své ospravedlnění učinit rovněž veřejně, protože to je moje jediná logická obrana proti váze Vašeho postavení. Jedná se o Vaše prohlášení, tlumočené mi po mém květnovém rozhovoru s Vámi, že jsem »typickým produktem rasismu«. Myslím si, že je to nezasloužená rána pod pás, navíc jaksi vedená v duchu stejného režimu, který jste Vy sám pomohl svrhnout, ale jehož metody jste tak dobře odpozoroval. Jistě si sám vzpomínáte na doby, kdy kdokoliv mluvil pravdu a nebál se říci o lopatě, že je to skutečně lopata, vystavil se nebezpečí, že bude označen z pohotového výběru nálepek, které počínaly »nepřítelem lidu« přes »sionistu« až k »rasistovi« — a že s ním bude naloženo, jak okolnosti vyžadovaly, přičemž žádat o zdůvodnění takového nařčení byla jen přitěžující okolnost. Nuže, pane Vágnere, v roce 1969 jsem odešel do ciziny právě proto, že jsem v takovém systému žít nemohl a nechtěl. Vy jste zůstal doma a patrně jste také nesouhlasil. Rozdíl je ten, že já jsem si za tu dobu zcela odvyknul takové metody akceptovat a nehodlám a díky Bohu nemusím je přijímat ani od Vás. V květnu jsem byl uveden do Vaší kanceláře s těmi nejlepšími úmysly navrátivšího se emigranta, který nepřišel o nic prosit, ale pohovořit s mužem Vašeho postavení o tom, co my, Češi a Slováci z Jižní Afriky, můžeme udělat pro naši vlast, kterou milujeme a do které se nyní můžeme vracet. Chtěl jsem s Vámi pohovořit o výhodách obnovení diplomatických styků s JAR. Chtěl jsem Vám říci o našich snahách přispět na zlatý poklad republiky tím, že každý »Jihoafričan« přiveze aspoň jeden krugerrand a o tom, že naše Státní banka československá nemá bohužel žádné instrukce, aby mohla toto čisté zlato akceptovat. Chtěl jsem Vám nabídnout pomoc jihoafrických krajanů při výstavbě zřízení československé ambasády v Pretorii. A chtěl jsem Vám rovněž za nás za všechny v Jižní Africe poděkovat za to, co se v Československu už stalo možným zásluhou nové české a slovenské vlády a všech statečných občanů, kteří se znovu přihlásili k tradicím o morálce našeho národa a k přesvědčení, že pravda vítězí. Nepodařilo se mi to. Hlavně proto, že od samého začátku mé návštěvy bylo všechno jinak. Čekal jsem na své přijetí v dosti rozházeném předpokoji. Z postranní kanceláře jste vyšel Vy a aniž jste mě vzal v úvahu, zavolal jste na jednu ze svých sekretářek: „Marie, ten sejra sežer!”, a potom pohybem ruky jsem byl do Vaší kanceláře uveden já. Váš zahajovací projev byl: „Pohov, sednout, kouřit povoleno!”. Soudě podle toho, co jsem viděl, zeptal jsem se Vás: „Pane náměstku, jestli vám není dobře, já mohu přijít někdy jindy. ” Dostalo se mi ujištění, že jste v pořádku — tak jsem je přijal. Začali jsme mluvit o Jižní Africe - od Vás jsem obdržel ujištění, že Jižní Afriku znáte, četl jste totiž o ní detektivku. Jenom na jméno autora jste si nemohl vzpomenout. Potom jsme mluvili o panu Mandelovi. Já jsem se Vám snažil vysvětlit, proč nemohu souhlasit s jeho projevy u nás v Jižní Africe, které pronáší před rudým praporem se srpem a kladivem a za pomoci slovníku stranického funkcionáře let padesátých. A také o tom, že civilizovaný člověk — anebo stát — nemůže souhlasit s upalováním lidí zaživa, pomocí benzinu a pneumatiky. K dalšímu jsme se nedostali, protože potom jste už neměl čas. Rozloučili jsme se s tím, že se sejdeme za dva dny, ale den nato Vás Vaše sekretářka omluvila, že musíte odcestovat. Musím se přiznat, že mě to nemrzelo a nepodnikl jsem žádné kroky k tomu, abychom se znovu setkali. Pokládal jsem to za zbytečné, protože — i když Vám mohu všechno, co jsem řekl, zdokumentovat — Vaší vírou v přečtenou detektivku to neotřese... Doufám, že se čtenáři dostatečně pobavili. Nutno jen dodat, že zveřejněním této ukázky neházíme všechny pracovníky zamini do jednoho pytle a jsme si vědomi, že jsou i tací, kteří se snaží proniknout poněkud hlouběji do problematiky svého resortu, aniž jim to činí extrémní psychické potíže. Někdo může sice namítnout, že první president JAR, Paul Kruger, neuměl psát a taky byl presidentem. Jenomže to byly jiné doby a jemu to přesto myslelo. Tak či onak, realita obnovení diplomatických vztahů mezi ČSFR a JAR je takřka na dosah ruky. Jak jsme byli informováni, vláda ČSFR to odklepla 10. října t.r. Ale též jsme se dověděli, že se to zapomnělo vzkázat vládě JAR. Na zamini v Praze se dušují, že to odeslali, na zamini v Pretorii se dušují, že to nedostali. A chudák náš ministr zahraničí Pik Botha neví, má-li si nechat zapakovat slavnostní frak nebo tepláky se svetrem, protože až do poslední chvíle dostával z Prahy různé legrační návrhy, že je sice strašně vítán, ale kdyby mohl přijet tak nějak k večeru, když už se šeří, aby to nebylo moc nápadné... A jako soukromá osoba... Což mi připomíná slavný výrok nadporučíka Lukáše: „Buďme Čechy, ale nemusí o tom nikdo vědět.” Nejde vlastně o žádnou tragedii. Ale Poláci už měli minulý měsíc v Pretorii strojírenskou výstavu a tuhle jsem viděl vlak plný kontejnrů do Maďarska. Nechci být jako sapér Vodička, ale trošku mě to žralo. Proč musíme být vždycky na sa- mém ocasu veškerého dění? Nebo je to snad bezpečnější? g 13 [pageend13]JÁRA MECÚ PO PRVNÍM DĚJSTVÍ Tož první dějství hry na demokracii je za námi, ale pověstní vymývači mozků, o nichž jsme se domnívali, že zmizí v propadlišti vlastních bludů, pracují naplno. S 421etou rutinou se snaží i ve změněných podmínkách vyplachovat mozečky, zatemňovat paměť a znásilňovat pravdu. Pro tyto propagandisty z líhně marxismu- leninismu je například zcela samozřejmé, že boj za lidská a občanská práva byl zahájen rokem 1968 sovětskou vojenskou intervencí a jejich vyhazovem z KSČ. Je všeobecně známo, že soudruzi páni takto poškození na kariéře mají dnes na Pražském hradě náborovou kancelář a na pozdrav »Vlasti zdar!« odpovídají veselým »Nazdar!«. Máme za sebou »Biafru ducha« a po všech těch socialistických ryze levicových hrůzách i po prvních svobodných volbách, a tak se můžeme pokochat i svobodným pohledem na shromáždění poslanců. Levice sedí nejen vlevo, ale i vpravo a uprostřed, a nad nimi všemi — kdo jiný než hlavní hrdina, kdysi také poškozený na kariéře marxisty-leninisty, bývalý gen. taj. KSČ! Lidé se už ani nediví a vymývači paměti i výše zmíněná náborová kancelář pracuje přesně podle naplánovaných směrnic. Co tvrdě uvědomělých soudruhů z let padesátých nám už očistila v pány a poslala jako šéfy ambasád do světa! Drama se mění v komedii, ale většině lidí, kteří si byli vědomi, že po 42 let byli nuceni žít na úrovni bezprávných otroků, že se museli bát nejen souseda, ale i vlastní myšlenky, není do smíchu. Skutečnost, ve které žijí, jim začíná vnucovat myšlenku, že nejsou svědky sametové revoluce, ale zločinu. Zločinu na svědomí národa. Nikomu nebylo dáno právo pardonovat zločiny komunistické strany, která jako »pátá kolona« ve službách cizí mocnosti uskutečnila puč k nastolení teroru na obyvatelstvu a tak se dobrovolně stala gangem politických dobrodruhů. Klademe-li oprávněně rovnítko mezi nacismem a komunismem, pak ani zločiny komunistické ideologie, tak blízké ideologii nacistů Adolfa Hitlera, nesmí být promlčeny! K uctění památky všech umučených a popravených bojovníků za svobodu, obhájců lidských práv a svobod, k uctění památky všech statečných synů a dcer Dykovy »Matky Země«, kteří ji nedokázali zradit, ale uměli pro ni po celý svůj život trpět, měl být zákaz komunistické strany a potrestání jejich bossů prvním činem vlády, hlásící se k demokracii a lidskosti. Neboť je krůtě nelidské, stranu s tak prokazatelně rudo-fašistickou či lépe rudě nacistickou minulostí pardonovat, a příslušníky, kteří její zvrácené a protilidské ideologii sloužili, dokonce povyšovat do vysokých státních funkcí! Lidé, kteří nepatří k mase apolitických blbečků (po celá desetiletí papouškují14 cích, že je politika nezajímá) ovšem vědí, že na přechod do demokratických podmínek se KSČ začala připravovat už dávno před studentským listopadem. Neboť ani KSČ nebyla jenom partají Jakešů a Bila- ků, ale i zkušených politických stratégů. Jistě z nich nikdo netušil, že Brežněvo- va okupace Afganistanu je posledním džberem ledové vody vyšplíchnuté na amerického »spícího obra«, ale po nástupu republikánů a tím i radikální změně americké zahraniční politiky a zvláště pak po následujících dramatických schůzkách Reagan-Gorbačov v Ženevě, v Rejkjaviku a ve Washingtonu začali s hrůzou brát na vědomí, že v Kremlu dochází k opravdovému historickému obratu. Ze světových událostí pak bylo zřejmé, že SSSR začal kapitulovat po etapách, že definitivně prohrál studenou válku a že je nucen se vzdát i všech svých kolonií. Loutkové vlády, zrazené a opuštěné pánem, jemuž tolik let sloužily, začaly horečně hledat zadní vrátka a není žádných pochyb o tom, že také KSČ si do rukávu začala připravovat skrytá esa do příští hry. Alexander Dubček, žijící do té doby v tichém ústraní, opatrovaný pro podobnou situaci, dostal najednou od ÛV KSČ zelenou k přijímání zahraničních žurnalistů, k cestování pro doktorát do Itálie i pro různá interview pro tamější listy. Mohl bojovat za lidskou tvář i v maďarské, už popřevratové televizi, navštěvovat Havla apod. No, a dnes, jak vidíme, soudruhpán Dubček, jedno z es, vytažených z rukávu KSČ, bývalý odchovanec Moskvy, který to od vítězného února dotáhl až na generálního tajemníka rodné strany, nám dává lekce z demokracie jako předseda poslanecké sněmovny! Tyto zákulisní tahy ovšem patří k politice od pradávna a schopnost předvídat vývoj událostí je předpokladem úspěšné politiky. Pozorný sledovatel porevolučního vývoje v ČSFR si ovšem musí položit i kardinální otázku: A co Havel? Byl i on záměrně připraven a vytažen jako nejvyš- ší, vše přebíjející trumf z rukávu reformující se partaje? Na první pohled zajisté absurdní otázka. Miláček lidu zobrazen do podoby vítěze nad totalitou, vytažen z jejího rukávu! A proč ne? Můžeme klidně namítnout s vědomím, že v politice právě absurdnost velmi často hraje hlavní roli. Proč ostatně neprohrát všechny možnosti protivníka, připravujícího se na ústup a k radikální změně kritiky? Osudová otázka pro další existenci KSČ tehdy zněla, kdo převezme moc po jejím pádu? Zda neskočí do opuštěného sedla někdo, koho po celých 42 let drželi na skřipci socialismu. Zda nepřevezme otěže k řízení revolučních událostí někdo, jehož paměť nebude začínat rokem 1968, někdo z té první linie padesátých a šedesátých let, někdo z té dvousettisícové masy prvních bojovníků za lidská práva, za svobodu a nezávislost republiky. Těch se soudruzi nejvíc báli. Tihle by jim ruku k přátelským stiskům a morálně degene- rujícím kompromisům určitě nepodali. Byli příliš rovní, ze staré školy. Vědomě šli proti přesile, proti bestialitě mučíren, koncentračních táborů a popravišť, proti rozjásanému fanatismu Gottwaldovy doby. Je pravda, že mnozí z nich zemřeli a že mnohým bylo k rychlejšímu zemření pomoženo, mnozí jsou nad hrobem, ale pozor! Z těch tehdy nejmladších protisocialistických holobrádků a studentíků dnes mnozí nedosáhli ještě ani šedesátky! Je v nich paměť i věrnost k ideálům, pro něž se bili. Posudky o nich jsou stále ještě v trezorech ministerstva vnitra. Strana zná stejně dobře své nepřátele i své zločiny. Ti, kdož v zákulisí UV strany probírali své protivníky, jimž by mohli předat moc, hledali někoho, kdo by jim dal politicky přežít, někoho, kdo by mohl být ochoten jako rovný s rovným s nimi rozehrát novou partii. Dnes, po odehraném prvním dějství »sametové revoluce«, nasvědčuje mnoho podivných faktů a ještě podivnějších signálů, že si tenkrát soudruzi začali připravovat liberála Václava Havla, který o tom ovšem neměl sebemenší tušení. Politicky nevyzrálý intelektuál, hledající pravdu v kleci cenzury a pozorující svět z levého břehu, mohl pro krachující partaj vypadat docela slibně. „Nejsem antikomunista,” říkával novinářům v době, kdy komunismus za pomoci Castrových hrdlořezů už nastolil socialismus v některých zemích Afriky a z triumfující marxistické Nikaraguy připravoval nástup do zemí Latinské Ameriky. „Nejsem antikomunista, jsem jenom proti špatné vládě,” prohlašoval, jako by neznal komunistickou ideologii a její plány na ovládnutí světa. (Jen si spočítejme, kolik zemí, Ethiopií počínaje, padlo do područí sovětů za vlády soudruha Brežněva, kolik dalších národů bylo komunistickou ideologií zotročeno.) Muž, bojující jenom proti špatné vládě, jistě stál za pozornost marxistických politických stratégů. Disident, protestující jenom proti špatné vládě, se může stát dokonce i jejím přítelem, či ne? Soudruzi sami vždy usilovali o lepší vládu. V sovětech o ni usilovali po 70 let a také v Praze necelé půlstoletí nejen popravovali, ale i rehabilitovali, reformovali, demokratizovali, normalizovali a dokonce i sami zbourali ve světě už nemoderní koncentráky. Vždyť i to poslední posrpnové dvacetiletí bylo proti tomu poúnorovému vlastně sametové. Mlčící většina si stavěla chatky, uprchlíci si k soudruhům upravovali vřelé vztahy a disidenti, mající v patách StB, pořádali se zahraničními žurnalisty interview. Čas se měnil a komunismus už dávno přešel zenitem své moci. Tlak přicházel zvenčí, soudruzi v sousedních zemích už padali z trůnů a dramatik Václav Havel získával na oblibě nejen u lidu obecného. Už v době, kdy presidenta nejmocněj- ší bašty demokracie, R. Reagana, ještě REPORTÉR/POLYGON 6/90 [pageend14]nosili po Moskvě na plakátech jako krve- lačného cowboye sedícího na raketě, nezapomněl si na jeho adresu přisolit spisovatel divadelních her, že „nemůže vyhánět ďábla Belzebubem”. Koho víc může takový výrok potěšit než neúnavné pěstitele antiamerikanismu ! Představitel země, do které cesta přistěhovalců i vyhnanců všech ras a národů nikdy nezarostla, muž, jenž dokázal srazit na kolena a přivést k rozumu nukleárního netvora, připravujícího lidstvu otroctví, orazítkován jako Belzebub! Můžeme se právem domnívat, že takovému »bojovníkovi za demokracii« začali soudruzi věnovat největší pozornost pro zítřek. Ne k opravdové perzekuci (ta patřila do hry a nesměla vyvolence nijak vážně na těle ani na duchu poškodit), ale pokud možno co největšímu zpopularizování jeho osoby. V takovém světle bychom měli vidět inscenování reklamně cirkusového procesu ještě v létě loňského roku. Po rychlém sledu mezinárodních událostí a zvláště po pádu totality u sousedů, se už strana nemusela ptát, komu zvoní hrana, ale — jak už bylo řečeno — kdo nastoupí do čela demokratického proudu. Páska s Jakešovým projevem z tajného zasedání, šikovně puštěná mezi lid, posluchačům napovídala: Havel na Hrad! Atak, když už bylo dávno po dvanácté, když bylo rozhodnuto o osudu totality ve Varšavě, Budapešti i v Berlíně, dorazili jsme, nechávajíce za sebou už jen Rumuny a Albánce, k vytoužené metě svobody i my s tak zvanou »demokratickou tradicí«. Na ramenou jsme nesli Havla a bývalý generální tajemník KSČ a oddaný Havlův přítel nám z balkonu posílal pusinky. A všem bylo dobře. Osvobozeným i poraženým. Mrtví od šibenic — jako vždy — mlčeli. A při prvním výročí listopadové studentské rebelie se ptá stále více osvobozených, kdo vlastně vyhrál. I noví vůdcové, jak se zdá, se stávají nedotknutelnými a neomylnými. Dramatik Václav Havel jako president plní svůj úkol k plné spokojenosti těch, kdož ho na tento vysoký úřad popostrčili. A přesto, že nejen náš, ale také celosvětový boj na obranu demokracie a za demokracii byl jen a jen bojem proti komunismu, nemají naši demokraté-antikomunisté v osvobozeném čase žádnou šanci do toho mluvit. Vždyť ani sám president proti komunismu nebojoval. Trápila ho, jak sám zdůrazňoval, jen špatná vláda. A tak zatímco bývalí poúnoroví soudruzi obsazují státní úřady, poúnorovým demokratům- antikomunistům, těm pravým a nefalšovaným bojovníkům za dnešek, není přiznán ani status Třetího odboje a poníženě musejí škemrat o rehabilitaci u soudců včerejška. Už naši pradědové připomínali potomkům: „Ŕekni mi, s kým se stýkáš a já ti povím, kdo jsi.” President Havel nám ukázal, s kým se stýká, koho toleruje, prosazuje i pardonuje. Bude-li svoboda slova, svoboda tisku i svoboda shromažďovací zachována i nadále, lid přestane být divákem a poslední dějství bude bez nich. Český národ se neskládá jen z liberálů, neokomunistů a bývalých kolaborantů. A není dnes jeho většího ponižování nad skutečnost, že ti, kteří po únoru 1948 pomáhali přibíjet na kříž, mu dnes kážou o demokracii! Mistr Rafael Kubelik v televizním rozhovoru s Vladimírem Škutinou v Praze v červnu 1990 m.j. připomněl, že „tolerance může jít tak daleko, dokud nezabíjí spravedlnost”. Nezabíjejme ji! ® RUDOLF STRÖBINGER POTÍŽE A ROZPAKY NAD SVOBODOU TISKU Stalo se to nedávno. Po dlouhé době jsem se setkal s přítelem. Témat k rozhovoru bylo přemnoho. A samozřejmě, že většinou se mluvilo o tom, co se děje doma, v Československu. Slovo dalo slovo a pojednou jsme byli u — svobody tisku. Svoboda tisku je totiž ošemetná věc. Není proto divu, že si ji mnohý vykládá po svém. A zvláště pak v Československu, kde prakticky od roku 1938 svoboda tisku neexistovala. Kdo rozhoduje, co má a co nemá v novinách, časopisech, v rozhlase či televizi vyjít, být zveřejněno? Jakou pozici má vydavatel, šéfredaktor, redaktor? Kdy smí či nesmí zasáhnout stát a jeho orgány? A co svazy a syndikáty novinářů? Odbory? Otázek více než dost. Samozřejmě není možné na všechny v jedné poznámce vyčerpávajícím způsobem odpovědět. Jelikož však demokracie není (i když si to někdy někdo plete) anarchií, pak není ani svoboda tisku bezbřehá. Politickou linii určuje vydavatel. To je jedna z nej důležitějších zásad západní demokracie, západního pojetí tisku. Již slyším námitku: Jakápak je to svoboda tisku, když se novinář musí řídit představami vydavatele? To pak není svoboda novináře, ale svoboda vydavatele. Za komunistů to bylo podobné. I nebylo! Byl to velikánský rozdíl. »Za komunistů« existovala pouze jediná politická linie. Ta, která sloužila straně, přesněji řečeno jejímu vedení. V západní demokracii existuje nejrůznější a nejrozmanitější škála vydavatelů. Od extrémně levicových po výrazně pravicové. A tak si tedy, novináři, ujasni, co jsi, co chceš, oč usiluješ. A pak - pak si najdi takový tiskový orgán, takovou rozhlasovou nebo televizní stanici, kde tvé přesvědčení podstatně nekoliduje s názorem vydavatele. Že se bude někdy v tom nebo v onom detailu lišit, je samozřejmé. Jde však o zásady politické, etické, prostě všelidské. Tam jednota názoru je bezpodmínečně nutná. Svoboda je také v tom, že když někdy ona názorová shoda vymizí, pak má novinář právo, ba povinnost, najít si pro sebe novou, »svou« platformu. Zdálo by se, že tyto jakési nepsané normy západní svobody tisku jsou něčím samozřejmým. Ale to, co slyšíme o některých jevech v redakcích v Praze i Bratislavě, tomu nenasvědčuje. Spíše to ukazuje, že demokracii je třeba se učit. A že demokracie není nic snadného, že než ji lidé pochopí, tak to »bolí«. Vedle nejasnosti kolem svobody tisku se objevují i další. Tak třeba: Jak se zachovat, když některý list uveřejní něco, co se většině nelíbí, co ji zlobí, třeba i uráží. Konkrétně: »Středočeský expres« uveřejnil materiál, který — totiž redakce — odhaloval některá pozadí událostí kolem 17. listopadu 1989. Byl to materiál, který byl velmi kritický k dnešním čs. představitelům i některým politickým silám. I zvedl se pokřik: V »Anonci« např. nadávali redaktorům Expresu do »fašistů« ; jinde se řinčelo výhrůžkami soudem. Syndikát novinářů volal po zásahu zákonodárců. Dvě z těchto reakcí považuji za zcela scestné. Nadávat kolegům, i když s nimi nesouhlasím, do »fašistů«, je výrazem slabosti argumentu a — bohužel — i ducha. Není nic horšího, než když se novinář pouští do diskuse se snůškou nadávek a urážek, frází. Takový novinář svou polemiku již předem prohrál; byť je třeba pravda na jeho straně. Stejně tak je to s výzvami novinářských stavovských organizací, v nichž se volá po uplatnění Utery zákona. I ten, kdo hlásá zcela odlišný názor, než má většina, má právo ho vyslovit. Čtenář má svobodu si jeho názor přečíst nebo nepřečíst; s ním souhlasit nebo nesouhlasit. A novinářská organizace má právo — jediné právo — se postavit proti jakékoliv podobě cenzury. Může — a to opět ukazují zkušenosti západních demokracií — však jedno: Ustanovit ze zvolených zástupců nejrůznějších redakcí spolu se zástupci svazu vydavatelů nebo podobného orgánu — jakousi »čestnou komisi«, která by se křiklavým porušováním morálních zásad zabývala. Jediné, co však taková komise může učinit, je — vyslovit tomu, kdo se přestupku proti morálnímu kodexu demokratického novináře proviní, veřejnou důtku. Nic více, nic méně. A ten třetí argument? Volání po soudním postihu? Samozřejmě, že musí být napadenému jednotlivci být umožněno, aby svou čest obhájil výrokem nezávislého, demokratického soudu. Jedině ten má právo na základě faktů a paragrafů rozhodnout, kdo má pravdu, kdo se provinil proti cti a morálce. Ne na redakci, která materiály uveřejnila, aby doložila pravdivost svých výroků — nikoli očerněný. Tato zásada by však měla v demokratickém státě platit pro každého. Lhostejno, zda pro hlavu státu, ministra, předsedu politické strany, novináře — nebo jen docela »obyčejného« občana. ® REPORTÉR/POLYGON 6/90 15 [pageend15]OTA ULČ ŘEŠENÍ NEPŘÍJEMNOSTÍ Při víc než jedné příležitosti president Bush přirovnal presidenta Saddama Hus- seina k Hitlerovi. Řada lidí se pozastavila, aniž si ale dala otázku, kdo by se měl cítit víc dotčen, zda vládce v Bagdadu či vůdce v záhrobí. Hitler poručil postřílení SA-manù s věrným Ernstem Roehmem v čele. Saddam ale postřílel ještě věrnější kamarády a generály a mnoho svých ministrů. Hitler, sám oběť plynového útoku v první světové válce, tuto zbraň v druhé světové válce nepoužil. Saddam ale nedávno (1988) použil a zplynoval několik tisíc vesničanů, svých spoluobčanů. „O kom se domnívá, že ho nemůže plně kontrolovat, toho zabije,” vyjádřil se o Saddamovi odborník. V tomto bodě se tedy Hitlerovi docela dobře vyrovnává. Irák není země s příliš marcipánovou tradicí. Například mi vyprávěl svědek (Čech) o tamějším svatebním obyčeji: po hostině se novomanželé vzdálí a pak se čeká na ženicha, až se dostaví s krvavým důkazem právě pozbyvšího panenství nevěstinky. Kdyby ale důkazu nebylo, dotyčná je předhozena přítomným mužským zájemcům a po komunálním použití utracena, o život připravena. Takový to mrav v zemi! Krvavé likvidace předáků jsou rovněž tradiční. V roce 1963 byl zavražděn president Kassim, likvidátor zas předchozího vládce. Nynější vládce se o svůj život obává právem (osm pokusů o atentát v roce 1988), a proto každou noc spí někde jinde, nikdo předem neví, kde. Bývá zvykem mezi papaláši chodit spolu na hony — i Brežněv pozval Nixona na střelbu kňourů. Saddam zve své ministry - t.j. poručí se zúčastnit — střílení politických vězňů. Ne tedy jen pasivní účastenství při popravách ve vězení, ale povinnost podílet se na katanském díle, vzájemné zocelování krví jiných, těch nevinných. Čili tohle za Hitlera přece jen nebývalo. Ten si poručil popravy nafilmovat a pak v soukromí, mimo dosah a dopad krve a skřeků se ze spektáklu radoval. Po nezdařeném atentátu na Hitlerův život byla dána maršálu Rommelovi možnost spáchat sebevraždu, vše se ututlalo, parádní pohřeb uspořádán a národ truchlil. Saddam je známý tím, že likviduje své generály naprosto věrné, prohřešivší se pouze přílišnou chrabrostí a úspěchy na frontě (v 8 roků trvající válce s Iránem). Napřed sláva, medajle, pak též Saddamo- va žárlivost a proto smrt. Nepříjemné počínání pokračuje i nyní po skončené válce: mezi prosincem 1988 a březnem 1989 došlo k zatčení několika set důstojníků a k mnohým popravám. Generálové, kteří plánovali invazi Kuwajtu, již rovněž byli zlikvidováni. O něco lépe dopadl náčelník generálního štábu gen. Khazraji: byl pouze zbaven funkce a jednoho dne zmizel, nikdo neví, kam. Jeho pád ale nezavinila přílišná sláva, ale to, že se mu nepodařilo zmocnit se tří hlavních kuwajt- ských šejků, posléze vytvorivších vládu v exilu. Maršál Saddam, který se vojenskému řemeslu nikdy nevyučil, neboť u přijímacích zkoušek do vojenské akademie propadl, si tak značně rozmělňuje své kádry a odborníci si nedělají velké iluze o kvalitě zbylých velitelů. Analogií s diktátory moderního věku se nabízí řada: třeba Stalinem poručené zabití příliš populárního Kirova, Stalinovou čistkou zdecimované velitelské kádry a brzo se dostavivší následky na finské frontě. Připomeňme si poslední večeři, kterou uspořádal náš druhý dělnický president Zápotocký pro Rudolfa Slánského a další blízké věrné a rovněž předem k zániku určené soudruhy. Vřelé rozloučení a jen co hosté dojeli domů, chopily se jich gorily a následovala cesta do pekel. Marně se pak nezatčené soudružky manželky obracely na soudružku Zápotockou, tajnou prý katoličku, aby zaorodovala. Porovnejme se Stalinovým počínáním, tak jako jsme se je dozvěděli ze svědectví bývalých insiderů, jimž se podařilo utéct ze země. Jak známo, onu dlouhou (osm let) a drahou (půl milionu iráckých životů), k ničemu kloudnému nevedoucí válku s Iránem se nedalo za Chomejniho života ukončit, neboť tento imám trval na Saddam ově abdikaci. Tedy při jednom zasedání kabinetu se Saddam svých ministrů otázal, zda by přece jenom neměl rezignovat. Nikdo si netroufl přednést takový návrh. Teprve po opakovaném Saddamově naléhání se osmělil ministr zdravotnictví s doporučením, že by milovaný president abdikoval jen tak na oko a do úřadu by se vrátil, jen co by se válka skončila. Saddam poděkoval ministrovi a při odchodu ho dal zatknout. Když se ministr pár dní nevracel domů, jeho manželka zatelefonovala paní Saddamové, své důvěrné přítelkyni, aby zjistila, co se děje. Zakrátko byl sám Saddam na drátě, s ujištěním, že vše je v pořádku a manžel se jí vrátí ještě týž den. Slovu dostál, ale jen částečně. Manžel byl vrácen — v pytli, rozsekán na kusy. Každý Stalin produkuje batalióny svých ministalinů. Iránský ministr informací Latif Jassim (jehož interview ve »Spieglu« přetiskl v překladu pražský »Reportér«, č.24,1990) při jiné příležitosti informoval svět, že jeho šéf Saddam nemá na bizarní barbarství monopol. Tento jejich Václav Kopecký například prohlásil, že v případě vojenského konfliktu budou sestřelení američtí letci sněděni. Sněděni. Ted’ tohle všechno víme. Nemohli jsme to už vědět dřív? Lichá to otázka. Však my věděli — či aspoň měli dost příležitosti vědět — jenže nebyl zájem. Vždyť žijeme ve světě a ve věku selektivního rozhořčování. Rozhořčeně se protestuje proti tuctu zabitých v Jižní Africe, ale nikoho nezajímá osud stotisíce zabitých v Burundi. Cožpak kdy byl zájem o sudánskou občanskou válku, která trvala déle, než válka vietnamská, a vlastně trvá dodnes? Zahynulo v ní víc či míň lidí než ve Vietnamu? Nikdo neví, však tam reportéři nejezdí, nelze se jim divit, tam nejsou pohodlné hotely s lahodnou krmí jako v saigonských hilto- nech. Vidina zisku přece přetrumfne sebevětší principy. Diktátorům se dvoříme, též je vyzbrojujeme tím nejvražednějším náčiním. Jako by Němcům nebylo stačilo započít s jedovatými plyny na bojištích za první světové války a pak v koncentrácích za druhé světové války: teď tutéž smrtonosnou technologii exportují lidumilům typu Kaddáfí a tohoto Saddama Husseina. Saddam že vraždí a obklopuje se už jen příbuzenstvem, nikomu jinému nevěří. Není sám. Ceaušescu si nepočínal jinak. Že kult osobnosti? Jejej! Takových máme! Kim v Severní Koreji, Mobutu v Zaire. . . Podívejme se na mapu světa a chvilku počítejme. Organizace spojených národů má asi 170 členů. Z nich jen asi třetinu lze pokládat za pluralistické demokracie. Tuctům odporných postav se na tamějším světovém fóru tleská a slovem skoro nikdy či naprosto nikdy neubližuje. Připomeňme si ugandského Idi Amina, taky maršála, s insigniemi parašutisty, ač nikdy neskákal, s doktoráty, ač nikdy nestudoval. Tím se tedy od některých našich nomenklaturních kádrů neliší, ale ti, i když své odpůrce někdy zabíjeli, alespoň je nejedli. Jsou potvrzena svědectví, že Jeho Ugandská Excelence měl ledničku a mrazák nacpán kusy svých ministrů, z nichž si příležitostně ukrajoval. Hlavu předsedy Nejvyššího soudu kladl na stůl a povídal si s ní. V lidožroutství ho patrně předčil jiný státník, Jean-Bédel Bokassa, president Centrální africké republiky, posléze císař Centrálního afrického imperia, pateticky chudé zemičky. U soudu pak jeho kuchař svědčil, že mu z ministrů připravoval bifteky na ginu. „K snídani!”, hrozili se juristé. Tak kterým směrem se vlastně tohle lidstvo vyvíjí? Inu, většina nynějších států či pseudostátů ještě před půl stoletím neexistovala. A teď mají k dispozici zbraně devastujícího dopadu. Spíš než slabikáře nakupují třaskaviny. Rovněž se nám otupuje to, čemu se říká civilizace. Přivázat děti k tankům, jak se prý stalo v Praze v květnu 1945, se právem pokládalo za ohavný válečný zločin. Zmocnit se rukojmí je rovněž válečný zločin podle norem mezinárodního práva. Saddam se zmocní několika tisíc rukojmí, rozveze je na místa strategické důležitosti (vojenská skladiště, továrny chemických zbraní atd.) čili se dopouští oné analogie s dětmi na tancích, jenže ve velkém, a svým obětem říká »zvláštní hosté«. Se stejným oprávněním lze oběť znásilněnou a poté zardoušenou definovat jako »osobu těšící se zvlášť intenzivní pozornosti«. A k tomuto mezinárodnímu zločinci se sjíždějí poutníci z demokratických zemí, jako Edward 16 REPORTÉR/POLYGON 6/90 [pageend16]Heath a Willy Brandt, a s vděčností si pak odvážejí některé z propuštěných, oněch znásilněných obětí. Jestliže okolní svět pátrá po legitimní příčině k zahájení vojenské odvety, má tu příčiny aspoň dvě: nejen agrese a okupace Kuwajtu, ale agrese proti těmto civilistům, příslušníkům jiných států. Vyhlašování válek je poslední dobou nepopulární — na rozdíl od válek jako takových. Od roku 1945 se jich uskutečnilo už víc než veletu- cet a ani jedna z nich řádně vyhlášená. Ke konfliktům dochází bez formálních cavyků a každý z účastníku tvrdí, že byl napaden a jedná jen v sebeobraně. President Bush prohlásil, že invaze a okupace Kuwajtu ohrožuje nejen důležité zájmy, ale »vital interest« — životně důležité zájmy Ameriky. Což se mi zdá být nepřesvědčivá hyperbola. Však USA závisely na Kuwajtu jen 5% své spotřeby oleje, jež si mohly snadno opatřit z jiných zdrojů. Zájem evropských zemí a Japonska na vyřešení problému by přece měl být značně podstatnější a zajímat, tedy i přičinit by se měli Saddamovi arabští bratři. Jenže, jak už to zpravidla bývá, Amerika se za jiné do něčeho namočí, aby ji ti jiní pak proklínali — či aspoň se distancovali, v póze morální superiority. Z Evropanů se na horký písek dostavilo jen pár britských jednotek (zásluhou paní Thatcherové ovšem), z Arabů Egypťané dodali všeho všudy jednu divizi. Z celkového počtu 700.000 upláchnuvších Ku- wajtanu jen 3000 se obtěžovalo navléci vojenský mundur. To si raději odjeli za lahodnou exilovou existencí do Paříže či Ženevy a ať si mozek v poušti smaží hlupáci hoši někde z Nebrasky. Ovšem ani ti nejsou natolik hloupí, aby jim tyto absurdity nedošly do jakkoliv smaženého mozku. Každopádně teď jsme tam, přišli jsme na pozvání Saudské Arábie zabránit jejímu přepadení a anexi Irákem. A taky tedy něco učinit s Kuwajtem. Co tedy dělat, ptáme se s Vladimírem Iljičem. Místo tohoto prvního skinheda, jak se dnes říkává, si raději připomeňme doporučení velkého německého myslitele Clausewitze, že správná strategie musí být založena na zjištění a pak využití slabostí nepřítele. Soustředit se na jeho zranitelnosti 5 nenastavit tvář jeho nejtvrdší pěsti. Slabost Iráku je v jeho zeměpisné izolaci. Přístup k moři (Perský záliv) je minimální, za jednoho souseda má Irán, s nímž donedávna vedl krvavou válku oněch osm let, za druhého souseda má Turecko, člena NATO, a zbývá tedy jedna silnice z Bagdadu do Jordánska, přístavu Agaba, ale i na tu se vztahuje rezoluce OSN o sankcích a jordánský král se jim nevolky podrobuje. Jako nástroj nátlaku donutit stát ke změně chování se sankce dosud nikdy nepovedly. Nepřiměly Mussoliniho k odchodu z Ethiopie před více než půl stoletím. Z doby pak nedávnější embargo na dovoz zbraní do Jižní Afriky způsobil, že tedy Jižní Afrika zbraně nedováží. Vyrábí je sama a též je vyváží. Nicméně nedostatek REPORTÉR/POLYGON 6/90 povzbudivého precedentu neznamená, že řešení dosud vždy neúspěšné by se nemohlo tentokráte povést. Rada bezpečnosti OSN tedy odhlasovala použití sankcí, aniž ale vyloučila možnost přísnějšího postihu v budoucnosti. Podívejme se na takový scénář: OSN tedy přísnější postih odhlasuje (má na to mandát — článek 42 Charty OSN), nebo neodhlasuje a Američané přesto zahájí vojenskou akci proti státu, který válku de facto již způsobil (agresí proti Kuwajtu, únosem občanů jiných zemí), nebo incidentem, který by snadno mohlo způsobit pár kuwajtských letadel, jimž se podařilo odletět do Saudské Arábie, nebo by střílečku mohl zahájit ne vždy snadno předvídatelný Saddam Hussein. K dispozici má armádu v počtu 430.000 mužů v Kuwajtu a blízkém sousedství, tedy asi o čtvrtinu víc, než Američané a jejich všelijací spojenci. Saddam má značnou početní převahu v tancích (3500), má ale jen polovinu letadel (689) a jeho námořní síla je ještě slabší. Američané si tam přivezli toto vybavení: stíhačky typu F-15, F-16 a F-17 (t.zv. Stealth, podivně vypadající novinku, schopnou uniknout radaru). V oblacích též krouží AWAC - ona veliká letadla s talířem na střeše. Tyto supermoderní elektronické mozky registrují veškerou dopravu a též automaticky řeší, jak s nepřítelem naložit. Tyto výhody pak ještě znásobují informace ze satelitů. Co by se nesestřelilo. vyřešit pak by měly pozemní protiletecké rakety HAW'K (čili Jestřáb). Na pozemní cíle míří z křižníků rakety typu TOMAHAWK. Z mateřských lodí se vznesou nejen stíhačky, ale i bombardéry k zasažení vhodných cílů. V tancích iráckou kvantitu vyrovnáváme kvalitou: typ M-60 a zejména M-l Abrams. Skeptici ale upozorňují, že vybavení tak komplikované může mít nepředvídatelné mouchy v dosud neznámých bitevních podmínkách. Patrně by došlo k aplikaci strategie generála MacArthura v Pacifiku za druhé světové války, totiž místa střetů si vybírat, pominout končiny (tehdy tedy ostrovy), kde nepřítel je soustředěn a zasáhnout tam, kde ho je málo. Pohled na mapu potvrdí, že hranice je dlouhá, prostor poteciálního střetu značný. Proč tedy vyrazit proti iráckému soustředění na ku- wajtské straně a raději se nepustit směrem k severovýchodní saudské hranici, odkud pak je to k dobré sjízdné silnici Amman — Bagdad dost blízko? Pár slov o kvalitě kádrů: na rozdíl od doby ve Vietnamu je toto armáda dobrovolníků — nikoliv tedy případ irácké armády, jejíž řady se teď nedávno ochudily o půl milionu mužů, ztracených ve zbytečné, nic nevyhravší válce s Iránem. Nejkvalitnější jednotky si Saddam drží doma k ochraně režimu a k invazním účelům používá méně jakostní materiál. Ne každý příslušník si v Kuwajtu libuje. Do Saudské Arábie uniklo několik tisíc dezertérů: kdo chycen, ten veřejně oběšen. Prchá se i do Turecka. Naprostá většina dezertérů jsou Kurdové (25% obyvatelstva Iráku). Úspěšní uprchlíci souhlasně svědčili, že zatímco v poušti zbraně mířili směrem na Američany někde v dáli, jim za zády leželi a na ně zbraně mířili politicky spolehlivější spolubojovníci. Americká expedice stojí hroznou spoustu peněz. Nepočítáme-li tanky, kanóny, letadla, do saudské pouště se už navezla skoro miliarda kilogramů zásob. V okamžiku, kdy by se začalo střílet, bude to stát jednu miliardu dolarů denně. A ztráty na amerických životech za celý tento konflikt se odhadují na 20.000. To pak by podpora veřejnosti rychle ochabla, když večer co večer by takovéto krvavé výsledky přenášela televize do domácností. Účelem operace tedy je připravit se na válku, v naději, že Saddam pochopí, jak to myslíme vážně, a že válka tudíž nebude. Kdyby ale přece jen byla, Pentagon nemíní opakovat katastrofální chybu vietnamskou, totiž ony »half-measures«, polovičatost akcí, škrcených všelijakými ostychy, jako například zákazem bombardování toho kterého severovietnamského cíle či postupu armády tamtéž. Předpokládám, že tentokrát by se jednalo efektivně, došlo by k důkladnému bombardování Saddamovy vojenské a průmyslové báze, továren, rafinérií a též president- ského paláce, v němž on ale jen zřídka kdy přespává. Tentokrát by se to současně rozjelo v trojí podobě: 1. Letecký útok na okupované ku- wajtské území a za sousední iráckou hranici. 2. Útok na ono velké soustředění tanků, s použitím dělostřelectva, raket, speciálně vybavených helikoptér a letadel typu A-10 Thunderbolt. 3. Pozemní zásah proti speciálním iráckým jednotkám, které, předpokládá se, proniknou do zázemí Saudské Arábie. V úvahu nutno vzít některé vynikající výhody, zejména to, že na rozdíl od Vietnamu, kde komunisté měli zaručen přísun zbraní a munice. Irák tohle zázemí nemá a zásoby válečného materiálu převelice spěšně vyčerpá. Pak ať na nepřítele vrhá velbloudí trus. Další: Američané by volili bleskový útok v noci. Nejenom že je menší horko (ba někdy i mrzne), ale proto, že irácká armáda na něco takového není trénovaná, není ani vybavená, ony »night vision« instrumenty nemají. Američané je tedy mají, ale i s tím mohou být problémy. Vedle totiž na straně demokratů stojí i jednotka vyslaná syrským hanebným diktátorem Assadem, patronem mezinárodních teroristů (inu, takový je to teď svět). Syrie má sovětské vybavení a teď. když za tmy, vřavy a chaosu v nočním periskopu uvidím obrys sovětského tanku, za předpokladu, že jde .0 iráckého nepřítele, vypálím a třeba bude malér. Pokud k boji dojde, mělo' by se tak stát před březnem. Pak už nejen začíná příliš krůtě žhavá sezóna, ale březen je též měsícem svátého mohamedánského období, totiž oním Ramadamem, po němž se pak koná Hajj - poutnická proce17 [pageend17]sí statisíců věřících do Mekky. Vynikající tedy příležitost k terorismu — příležitost, která tu teď je, ať už cizáci bezvěrci budou či nebudou střílet. Našinec by nejspíš usoudil, že takový Ramadam je vynikající příležitost od Boha v jakékoliv pak verzi poskytnutá. Však považte: nepřítel se musí přes den postit, též aby se dost modlil místo aby ohmatával kohoutek. Jenže to by nedovolili Saudští Arabové, naši zbožní hostitelé, kteří nás pozvali, abychom za ně bojovali a eventuálně umírali. Všechny arabské jednotky jsou pod velením saudského sultána, náčelníka štábu. I když si ani jednou nevystřelí, cenu mají značnou, totiž politickou — zabrání dojmu, že tu jde pouze o zásah imperialistického Západu proti mohamedánskému světu. Jestliže tedy do března k řešení na bojišti nedojde a mírové řešení se nenajde, střelbu bude nutno odložit až do podzimka, do doby zrání našich švestek. Na takový odklad Saddam zřejmě spoléhá s předpokladem, že dojde k rozkladu v nepřátelských řadách, domácím politickým tla- tlakům, nevrlosti přivezených jednotek v pitomé nepříjemné poušti. Poté, co president Bush nařídil tak obrovskou transoceánskou expedici, není příliš pravděpodobné, že by si mohl dovolit odtáhnout, aniž by Saddam odtáhl. Jenže i když by k takovému kroku byl přece jen donucen, řešení by to bylo značně neuspokojivé. Kuwajt zničil, rozvrátil, zplundroval, vykradl. Mnohonásobné incidenty zločinů, zvěrstev, znásilňování žen a pak jejich odstřelení u zdi, to by se mělo zapomenout? I kdyby se zapomnělo, kdepak je záruka, že Saddam nezorganizuje nějakou příští agresi proti Saudské Arábii, až po příští sklizni našich JAROSLAV LAMBERT SLOVA NAPLNIT SKUTKY! »... Já si myslím, že k národní hygieně národního povědomí patří — a je předpokladem pro národní a duchovní úroveň — jako národ podívat se do tváře své minulosti. Máme se své vlastní minulosti podívat do tváře, věcně ji posoudit a pravdě a spravedlnosti zjednat průchod. To je podle mého názoru absolutně nevyhnutelné. A když začneme něco zatajovat, z oportunismu něco zamlčovat, pak za to budeme muset zaplatit.” Tolik president Václav Havel v televizním interview v Salzburgu u příležitosti letošních, tam pořádaných slavnostních her. Velice krásná, moudrá — a především odvážná — slova, bezpochyby podle stejně tak moudré zásady, že sebekritika je prvním stupněm k dokonalosti. Rád věřím panu presidentovi, že to myslí s pravou — a po více než čtyřicetiletém období komunistické vlády záměrně 18 švestek? »Every war is going to astonish you«, varoval Dwight Eisenhower — že totiž každá válka přináší překvapení, výviny nečekané, nepředpokládané. Jak by to dopadlo po použití jedovatých plynů? Jak spolehlivé či zejména nespolehlivé jsou sovětské rakety, tyto plyny roznášející? Co když se přece jen povede likvidace Saddama, tak jako se prozatím povedly likvidace jeho předchůdců? Na jedno jsme prozatím zapomněli: Irák má na své západní hranici za souseda Turecko, člena NATO, s armádou velikou (635.000), byť ne příliš výkonnou. Druhé této fronty ale není třeba. Irak, vzdor sankcím, je sice schopen se jakž takž uživit z vlastních zdrojů, ale jedno mu chybí — mohlo by chybět. To nejdůležitější, totiž VODA. Z 95% pro průmysl a zemědělství a z 85% pro civilní spotřebu ji poskytují proslulé řeky Tigris (nikoliv Tigrid) a Euphrates. A ty kontroluje Turecko, zejména teď od ledna 1990 po dokončení Atatürkovy přehrady. Postačí tedy jeden mírový dotek knoflíku a biblické toky se scvrknou v potůčky a vyprahlému hitlerovi Husseinovi nezbude nic než kapitulovat. Závěrem: První záměr amerického zásahu se zdařil, útok na Saudskou Arábii odvrácen. Druhý pozitivní výsledek by se mohl projevit v permanentním odčerpání amerických jednotek z evropského kontinentu a jejich návratu domů. Teď přijeli do pouště ze sjednoceného Německa, není příliš důvodů se tam znovu vracet, ať se tam o svou bezpečnost postarají sami. Čímž selanka ovšem nenastane, jinde ve světě zas vypukne nějaká krize, pokus o řešení se bude opakovat. ® pěstované krysí morálky — národní obrodou docela upřímně. V této víře mě utvrzuje pevná naděje, že mimo štáb jeho — zčásti krajně problematických — poradců zaujímá v oblasti formování jeho státnického profilu své čestné místo i poradní hlas moudrého arcibiskupa pražského, nositele a dědice titulu »Primas český«, jehož předchůdci byli za doby rozkvětu naší vlasti (viz doba Karla IV.) předními poradci českých králů. Jaká to krásná, národ v naději posilující perspektiva do budoucna! Odkaz Otce národa, prof. Františka Palackého, »Učme se z dějin«, už byl tedy konečně zbaven staletého nánosu prachu a od této doby bude k nám promlouvat svým znovuoživlým hlasem. Základní kámen k arzenálu duchovních zbraní, jimiž národ bojuje za »nezhynutí nás, ni budoucích«, byl tím tedy slavnostně položen. O co nám jde teď, v naší přítomnosti, to je především úkol: slova naplnit skutky. Myslím, že za první konkrétní krok v tomto směru bychom právem mohli považovat onu část projevu Václava Havla k letošnímu 28. říjnu, ve které adresuje všem spoluobčanům ....... velmi vážnou výzvu k velmi vážnému zamyšlení nad sebou samými. . .” Obsah této výzvy je v podstatě jakousi výchozí »bilancí« převážně záporných morálních a duchovních hodnot, jak je vykazuje současný »status quo« — úrovně právě těch hodnot, které by měly být elementárním předpokladem pro společensky harmonické vztahy mezi lidmi stojícími před naléhavým historickým úkolem: »Rukou společnou a nerozdílnou« znovuvybudo- vat na troskách kdysi kvetoucího státu úrovni naší moderní doby odpovídající materielní hodnoty, které činí naše pozemské bytí hodné důstojné lidské existence. V tomto směru právě upřímně sdílím s panem presidentem jeho vážné a věcně zdůvodněné obavy, že (citát): „ . . . nemáme mnoho důvodů ke spokojenosti . . Výčet konkrétních negativních společenských jevů, který po vyslovení jeho obav následuje, jako kupř. „ . . . mezi lidmi roste neklid, nespokojenost, netrpělivost a zklamání, které jsou provázeny rostoucí nevraživostí. Žijeme v dusné atmosféře. Kredit, který jsme ve světě získali. . ., zvolna ztrácíme. Zahraničí nás pozoruje se stále většími rozpaky a stále častěji vyslovuje obavu, že naše schopnost vybudovat nový systém povážlivě kulhá . . .”, nikoho nenechá na pochybách o tom, že president celkovou situaci ve státě nikterak planě nedramatizuje, hovo- ří-li dále o „ . . . všech aspektech krizové situace”, v níž se naše národní i státní věci akutně nalézají. Přes to přese všechno se president republiky nechce vzdávat naděje, že „ . . . nakonec všechno dobře dopadne ...” Že však jeho — specifickým státně-politic- kým postavením povinný — optimismus není docela prost stínu jeho osobních pochybností, o tom svědčí gramatická formulace hned následující věty, resp. v ní použitého kondicionálu pomocí príklonky »-li«. Václav Havel doslovně říká: „Zároveň se však domnívám, že dopadne-li vše dobře, pak jen a jen proto, že v sobě nalezneme sílu podívat se zpříma do tváře sami sobě, svým dosavadním neúspěchům a všem příčinám, včetně těch, které tkví v nás samotných a v našich špatných vlastnostech. Touto větou, resp. použitím první osoby množného čísla, staví president nejenom své spoluobčany, nýbrž i sám sebe před naléhavý úkol, sestávající ze tří částí — a to v podstatě: 1) Hledat sílu podívat se sami době do tváře. 2) Hledat příčiny všech dosavadních neúspěchů. 3) Určit, které negativní prvky vedoucí ke krizi jsou výlučně produktem předchozího, více než čtyřicetiletého komunistického systému, vyznačujícího se především »pořádkem« kolektivní nezodpovědnosti a záměrně pěstované krysí REPORTÉR/POLYGON 6/90 [pageend18]morálky — a které špatné vlastnosti jsou neblahým dědictvím oněch historických okolností, jež spoluvytvářely naši národní mentalitu v průběhu celých minulých století. Myslím, že k problematice bodů 1) a 2) nemůže být vhodnějšího a povolanějšího zhodnocení, než je právě ona diagnóza neduhu naší současné společnosti, jak ji konstatoval sám autor shorauvedeného televizního projevu k 28. říjnu a jak ji sám o tři týdny později u příležitosti návštěvy amerického presidenta Bushe při projevu na Václavském náměstí doplnil o další průvodní komplikace. Co tedy můžeme za současného stavu čekat? Ad 1): Bylo by krajním šílenstvím očekávat, že se někdy upřímně zamyslí sami nad sebou lidé, kteří jsou přímo chorobně zatíženi (podle Václavem Havlem použitých výrazů) nepřejícností, závistí, vzájemným ponižováním jeden druhého, bezmeznou ctižádostí a intolerant- ností; ad 2): stejným šílenstvím by bylo očekávat nějaké konkrétní úspěchy tam, kde iniciativa celého národního společenství je soustavně ochromována a chronicky trpí (cituji opět V. Havla) nespokojeností, nervozitou, nejistotou a desiluzí; ad 3): pokud jde o zjištění negativních prvků »získaných«, pak viz jejich výčet pod bodem 1) — pokud pak jde o určení negativních prvků »zděděných«, pak prosím čtenáře, aby mi dovolil citovat z odkazu svědka nad jiné povolaného, totiž samotného T.G. Masaryka: „Jsme pořád ještě ve stadiu husitství: bez pevnosti rozumu nedovedeme zabránit zmatkům a konec konců mravnímu poklesnutí - a poklesli jsme už tak daleko, že počínáme již spor o tom, jsou-li nám prý potřební charakterové, nebo jasné hlavy . . (Srv. TGM »Česká otázka«, kap. 84.) Nechci být škarohlídem, který v ustrašení »bije na planý poplach«, ale jsem více než přesvědčen o tom, že už je nej- vyšší čas odložit růžové brýle jalového optimismu, jestliže se, bezpochyby objektivní, skeptické hodnocení našeho výše uvedeného národního neduhu, vyslovené v roce 1990 devátým presidentem našeho státu, až nápadně kryje se skepsí, kterou vyjádřil s celou váhou své odborné i morální autority jeho velký první president už před celým stoletím. Další kapitolou v presidentově projevu k 28. říjnu 1990 je bolestivá aktuální otázka vzájemného vztahu mezi Čechy a Slováky. Zde se nemohu ubránit emoci, která se mne zmocnila, když jsem za své říjnové návštěvy ve své rodné vlasti na televizní obrazovce spatřil tvář presidenta, v níž se přímo zračilo jeho niterné odhodlání k vyslovení pravdy mnohým Čechům tak příslovečně nepříjemné — totiž o „. . . přezíravosti a bezděčné nadřazenosti, jimiž byl po léta jejich vztah ke Slovákům provázen . . Jeho naléhavá výzva, adresovaná všem Čechům a Slovákům, vejde bezpochyby do dějin obou našich národů jako odvážný státnický akt, který v celé — více než sedmdesátileté — historii našeho společného státního útvaru nemá precedens. Avšak i zde je třeba v zájmu historické pravdy zvlášť poukázat na jeden důležitý moment, který si zaslouží naprosto objektivního objasnění. Je to právě tam, kde V. Havel ve výzvě ke Slovákům říká: „Sentimentální výklady o údajně opuštěném, zapomenutém a ze všech stran utiskovaném národě jsou pro slovenský národ urážlivé. Hlasy tohoto druhu nepěstují národní sebevědomí, ale živí jen národní komplexy a probouzejí nenávist. . .” Přes všecku správnost a plnou oprávněnost, kterou tomuto citátu přisuzuji, myslím, že by nebylo na místě, kdyby mělo být presidentovým úmyslem tento nešťastný jev presentovat veřejnosti jako nějaké typické a výlučně slovenské specifikum. Jsme snad my, Češi, podobných sentimentálních pocitů absolutně prosti? Nebyl snad i nám pomocí našeho školního dějepisu soustavně zprostředkováván pocit a přesvědčení, že jsme příslušníky »holubičího národa«, který pro svou mírumilovnost a prostou důvěřivost se vždy stával obětí zlovolných intrik a fyzických násilností páchaných na něm a jeho velikánech zlými mocnáři tohoto světa? Myslím, že by právě zde bylo užitečné připomenout si slova Václava Havla z jeho solnohradského interview s hraběnkou Coudenhove-Calergi a že bychom se měli „. . . jako národ podívat do tváře své minulosti. . .” a z celé té přepestré palety různých diskutabilních historických momentů z naší národní historie — v zájmu pravé osvěty — zástupně za všecky ostatní »choulostivé« momenty si objasnit aspoň jeden z těch nejmarkantnějších. Když už bylo shora použito citátu z T.G.Masaryka hovořícím o husitství, zůstaňme tedy u téže tématiky, v našem oficielním dějepisectví tolik idealizované. V rámci osnovy našeho školního dějepisu jsme se učili o záludné a lstivé povaze císaře Zikmunda, který průvodním listem, t.zv. »glejtem«, jímž prý zaručoval Husovi osobní bezpečnost a návrat zpět do Čech, důvěřivého reformátora lstivě vylákal ke koncilu do Kostnice, aby ho tu nechal věrolomně upálit. Chyba Husova prý spočívala v tom, že byl tak prostě důvěřivý, že uvěřil v čestnost Zikmundovu a vypravil se ke koncilu bez ozbrojeného doprovodu. — Potud verse našeho školního dějepisu. A jaká je historická pravda? Věci se ve skutečnosti sběhly následovně: Hus byl vyzván, aby se dostavil do Kostnice a zde před koncilem aby obhajoval své — velkým dílem od Wyclif a převzaté — učení, což zpočátku odmítal učinit s poukazem na okolnost, že mu po cestě německými kraji hrozí nebezpečí na životě ze strany Němců, kteří se mu prý chtějí pomstít za to, že se přičinil o vydání »Kutnohorského dekretu«, jímž ztratili svůj podstatný vliv na Karlově universitě. Ve snaze vyjít Husovi vstříc nabídnul mu Zikmund onen pověstný »glejt«. Když však slíbený průvodní list dlouho nepřicházel, nastoupil Hus cestu ke koncilu bez něho a všichni slovutní historikové se shodují v tom, že během své cesty nejenom že se nesetkal s projevy hrubého nepřátelství, ale od mnohých Němců byl i srdečně pozdravován. Tak se šťastně dostal se skupinou svých věrných až do Kostnice, kde mu teprve byl Zikmundův glejt doručen. Jak je tedy vidět, Hus měl pro »hru« se Zikmundem v ruce »tak dobré karty«, že mu nebylo zapotřebí ani Zikmundova glejtu, ba ani ozbrojeného doprovodu — a to z jednoho prostého důvodu: Zikmund byl sice králem římským, ale k tomu, aby se mohl stát skutečně mocným císařem, mu dosud scházela koruna tehdy nejmocnějšího království v Říši, jímž byly Čechy. Ovšem českým králem se mohl stát jenom za předpokladu, že za něho bude zvolen českými šlechtici na zemském sněmu. Avšak jeho případní volite- lé, šlechtici, stáli ve své zdrcující většině na straně Husově — a to především z toho důvodu, že podle jeho učení měly být odstraněny tehdy panující zlořády v církvi tím, že šlechtici měli dostat právo, ve svůj vlastní prospěch zabavovat majetky kněží žijících ve stavu těžkého hříchu. (Viz v roce 1420 formulovaný 3. a 4. artikul pražský.) Toto učení, které mocichtivým šlechticům skýtalo reálné perspektivy na rozmnožení jejich majetku a tím pochopitelně i moci na účet církve, volitelé českých králů zajisté rádi přijali za své. Tím se Husovi dostalo do ruky hlavního »trumfu« proti Zikmundovi, toužícímu horečně po české královské koruně, čímž byl postaven před volbu mezi dvěma perspektivami: a) buďto nechat Husa odsoudit a pak za cenu ztráty české šlechty — a tím i nadějí na českou korunu — si získat sympatie říšských i církevních potentátů, a nebo — b) Husa ušetřit, a tím získat českou královskou korunu za cenu oslabení své mocenské pozice v Říši. Ovšem s ohledem na skutečnosti, že česká šlechta už se nakláněla k myšlence podstoupit třeba i ozbrojený boj za své zájmy, musel Zikmund počítat s tím, že v případě jeho rozhodnutí ve prospěch zájmů říšských podstupuje velké riziko silných politických i sociálních otřesů vycházejících z Čech do celé Říše. Zdá se, že to byla právě tato okolnost, která posilovala Husův předpoklad, že se Zikmund rozhodne pro druhou alternativu. Není smyslem této úvahy snažit se zjistit, zda se Hus stal obětí svého nejni- ternějšího svědomí, jak tvrdí jeho stoupenci, či své vlastní chybné politické kalkulace, jak naopak tvrdí jeho odpůrci. Argumenty bychom mohli snášet jak pro první, tak i pro druhou tézi — s absolutní platností bychom však nemohli dokázat nic z obojího. Čeho však líčením uvedených historických daností chci dosáhnout, je: podat věrohodný důkaz toREPORTÉR/POLYGON 6/90 19 [pageend19]ho, že náš školský systém usměrňoval náš způsob myšlení a pomocí nedostatečné objektivity v nás pěstoval mnohdy protichůdné emoce, ve kterých přímo extrémní pocit »bezděčné nadřazenosti« (jako např. skvělá husitská vítězství) se střídal s extrémními komplexy »utiskovaného národa« (viz doba pobělohorská). Je jisté, že takovéto kolísání od jednoho extrému ke druhému nemohlo nezanechat nežádoucí stopy na dalším vývoji naší národní mentality. Pokud pak jde o přísně objektivní posouzení jednání tolik osočovaného krále Zikmunda, pak dejme slovo tomu nejpovolanějšímu z povolaných — a to praktikujícímu evangelíkovi prof. Františku Palackému, který v »Dějinách národu českého« doslova píše: „Ne to brali Cechové Zikmundovi za zlé, že Husa neuchránil před odsouzením a potrestáním co kacíře; takového smyslu nenesl v sobě jeho list průvodčí a o zrušení jeho skrze Zikmunda nedalo se tudíž ani mluviti...” Co je v tomto případě na dalším vývoji naší historiografie zvláště pozoruhodné, to je okolnost, že výše uvedený citát z vysvětlivkového dodatku k vydání Palacké- ho »Dějin« z roku 1926 se už v následujícím vydání z roku 1939 nevyskytuje. Proč asi? Snad proto, aby se ušetřil papír? A nebo snad proto, aby pravdu hledající čtenář »zbytečně neplýtval« svou duševní energií přemýšlením o věcech, které byly záměrům oficielních vykladačů historie natolik nepříjemné (jako třeba v konkrétním případě Zikmundova »glejtu«), že už je příští generace měly zapomenout? Mnohých utrpení mohly být všecky národy, včetně našeho, ušetřeny, mnohým zavilým nepřátelstvím mezi lidmi dobré vůle mohlo být zabráněno, kdyby si mocní tohoto světa nepřizpůsobovali historii svému vlastnímu vkusu, či dokonce svému vlastnímu prospěchu. A tím se dostávám zase zpět k solno- hradskému interview presidenta Havla, resp. k jeho výzvě říkat vždy celou historickou pravdu. Jeho výzva je mi velice sympatická, ale přesto se nemohu zdržet, abych se ho nezeptal, zda je si vědom následků svého krajně ušlechtilého požadavku, aby se stalo „ . . . předpokladem pro morální a duchovní úroveň, jako národ podívat se své minulosti do tváře . . .”? • Není pochyby o tom, že v případě realizování této vysoce humánní myšlenky by Václav Havel učinil skutkem tu nejspravedlivější a »nejsametovější« revoluci v dějinách lidstva. Otevřenou otázkou však zůstává, s jakými sympatiemi by se setkal u českých a slovenských profesionálních intelektuálů potom, co by z našeho jimi pracně slepeného školního dějepisu jen tu a tam zůstal kámen na kameni. Ostatně, nakolik jsou v naší vlasti dány předpoklady k tomu, abychom se mohli „ . . . podívat své minulosti do tváře, věcně ji posoudit, pravdě a spravedlnosti pomoci k průchodu . . .”, o tom svědčí už sama okolnost, že jsem se během své minulé návštěvy rodné vlasti nesetkal s jediným z mých přečetných diskusních 20 partnerů, který by mi mohl potvrdit, že by kdy Čs. televize pro širokou veřejnost vysílala celé televizní interview presidenta Havla s paní Coundehove-Calergi. Tak je to tedy! V čs. státních sdělovacích mediích dosud stále sedí žába na prameni. Není zrovna povzbuzující skutečností, že tou žábou jsou i mnozí z těch, o j nichž president Havel mluvil v Salzburgů jako o svých »přátelích - spolubojovnících z Charty 77« — a to z téže Charty 77, která »porodila neduživého politicko-ide- ového bastarda«, jemuž dala nevinné jméno »Občanské fórum«. Bylp by na čase, aby se pan president zamýšlel nad tím, do jaké míry lze všechny ony negativní jevy v našem státě, o nichž už nejednou veřejně hovořil, připsat na konto právě té smutné skutečnosti, že zdesoriento- vaný a bezradný volič vydal této společenské kreatuře, která státně-politicky není ani ryba ani rak, prakticky absolutní moc ve státě. A dnes už nejde jen o zamyšlení, nýbrž o přímé ukázání prstem — a vyvození důsledků, na které národ čeká. Poznámka: Pokud se citáty z proslovu při návštěvě presidenta Bushe v Praze nekryjí doslovně s výrazy použitými presidentem Havlem, je to způsobeno zpětným překladem z německého tisku do češtiny. Smysl však je nezměněn. ® PAVEL STILLER ZLÁ SUDIČKA Po českých zemích koluje geniální vtip, který jednoduše a názorně vysvětluje podstatu reálného socialismu a všeobecnou mizérii, způsobenou tímto neblahým systémem. Původně se vtip vykládal jen o socialistickém zdravotnictví, jež je ovšem parádním příkladem pro iluze vyvolané touhou po sociální spravedlnosti. Uveďme tedy výkvět lidového humoru nejprve v jeho originální, užší verzi. U zrodu socialistického zdravotnictví stály tři dobré sudičky, pozvané idealistickými a naivními budovateli nového, »lidového« státu. Podle jejich horoucího přání daly novorozeti do vínku tři základní vlastnosti: bezplatnost, dostupnost a výkonnost. Budovatelští nadšenci aie podcenili neměnný ráz lidské povahy, svými růžovými ideologickými brýlemi viděli vznikat jenom »nového člověka«, veskrze pozitivního a nematerialistického. Jenže reálný život se podvést nedá, a tak se ke kolébce vzorného dítěte dodatečně dostavila také sudička zlá, aby trochu zkalila čirou vodu a opravila jednostranné dílo svých sester. Její lidsky moudrý ortel zněl: „Ze tří daných vlastností nechť současně platí jen dvě!" Z chytrého rébusu se v životě nakonec vyklubaly tři kombinace, jež výborně charakterizovaly vleklé problémy »socialistického« zdravotnictví. Tyto kombinace zčásti přežily komunistický režim a ztížily současnou dobu přechodu na tržní hospodářství a systém sociálního pojištěni; 1) Problém nedostatečné kvality: Mělo-li být zdravotnictví bezplatné a všem vrstvám společnosti dostupné, nemohlo být výkonné a kvalitní. 2) Problém nomenklaturních privilegií: Mělo-li být bezplatné a výkonné, nemohlo být přístupné všem, ale jen vybraným elitám režimu. 3) Problém všudypřítomné korupce: Mělo-li být dostupné a výkonné, nemohlo být bezplatné, muselo být honorováno pod rukou. V širší interpretaci se genialita vtipu vztahuje na celý socialismus. 1) Otázka životní úrovně: Je-li za socialismu spousta věcí pro lid »zadarmo«, nikdo si je vlastně řádně nezaslouží, nikdo si jich opravdu neváží. Výsledkem je plýtvání, zneužívání, nízká kvalita všech sociálních služeb. Někdo ale musí bezplatné či subvencované služby zaplatit. Ve jménu umlčeného lidu tak činí socialistický stát neboli »rodná strana« u moci, která diletantismem, nehospodárností a nízkými mzdami okrádá národ a připravuje ho tak o plody jeho usilovné práce. 2) Otázka mocenské elity: Málo výkonný socialismus funguje špatně jen směrem dolů, pro lid obecný. Směrem nahoru, hlavně pro straníky, vykazuje naproti tomu docela »dobré« výsledky v podobě teplých místeček, vysokých platů, vH na černo, tuzexových bonů, přednostního přídělu aut, možnosti vysokoškolského studia podle přání a jiných prebend. 3) Otázka soukromého sektoru a podplácení: Důsledkem nekvalitního socialismu a zneužívání moci komunistickou stranou je zrůdný kompromis státního kapitalismu a všeobecné korupce. Bez různých soukromníků, poctivých i šidících, a bez »všimného« nakonec nefungovalo vůbec nic, ani zásobování, oprava aut, operace v nemocnici, umístění dítěte ve školce, studium na universitě, přidělení bytu nebo cesta na Západ. Soukromničení a »stínové« hospodaření za socialismu má ovšem s normálně fungujícím soukromým sektorem jen málo společného, je nutně omezené, trpěné a živořící na okraji společnosti nebo v ilegalitě. Monopoly státně stranických kapitalistů a soukromých veksláků vykořisťují bezbranný a ujařmený lid, jsou diktátorské, brutální a bez obecně stanovených a kontrolovaných pravidel. I kdyby se socialismus jako alternativa jakkoli účinně realizoval, by! by v praxi jen hořkou a primitivní parodií osvícených kapitalismů západního typu. ® REPORTÉR/POLYGON 6/90 [pageend20]TOMÁŠ KRYSTLÍK AZYL A CESTY DOMŮ I selský rozum napovídá, že požívá-li člověk ve státě A azyl - ochranu před pronásledováním, kterému byl (byť i jen údajně) vystaven ve státě B, že by neměl do něj jezdit. Navštíví-li jej přesto a nic se mu nestane, může mít stát A za to, že mu pronásledování v zemi B už nehrozí a že azyl je pro něho zbytečný. Když jsem četl rozhodnutí československé vlády umožnit všem svým občanům (i bývalým) bez urovnání si vztahů navštívit zemi, nevěděl jsem, zda se mám smát či láteřit či plakat. Nepadlo ani slůvka o tom, že českoslovenští občané požívající práva azylu mohou počítat se značnými problémy ze strany státu, který jim azyl poskytuje, jestliže navštíví svou vlast. Cožpak nikdo z vládních činitelů netušil, co by to mohla být Dohoda o právním postavení uprchlíků ze dne 28. července 1951, všeobecně nazývaná Ženevskou konvencí? Upozornit předem na možné komplikace je lidštější a kvalifikovanější přístup, než dodatečně vymáhat u Genschera (kde zůstaly další země?) benevolentní posuzování azylantů, kteří navštívili svou (bývalou) vlast. Ženevská konvence o uprchlících, kterou důsledně respektují německy mluvící země (Švýcarsko, SRN, Rakousko) říká, že pod ní nespadá již osoba: 1) která se znovu doborovolně vydá ochraně země, jejíž občanství má, nebo 2) která po pozbytí státního občanství jej znovu dobrovolně nabude, nebo 3) která nabyla nové občanství, nebo 4) která se dobrovolně do země, ze které z obavy před pronásledováním uprchla, vrátila a tam usadila, nebo 5) když po odpadnutí důvodů, na jejichž základě byla uznána jako uprchlík, se má za to, že se může podřídit ochraně země, jejíž má občanství. Pod pojem »dobrovolně se vystavit ochraně státu« spadá přijetí, prodloužení a vlastnictví jakéhokoli československého cestovního pasu, byť i jediná návštěva Československa na jednorázový cestovní doklad. Dovedeno do extrému sem patří jakékoli návrhy dobrovolně podávané emigrantem u československých soudů, ač nemusel, například když někdo chtěl ušetřit peníze a nechal se místo zde rozvést československým soudem. Druhý bod přichází v úvahu jen u těch, kteří byli zbaveni československého občanství a projeví vůli je znovu nabýt. Podle nových čs. předpisů to lze učinit do konce roku 1993. Bod třetí je jasný, čtvrtý postihuje navrátilce do vlasti a podmínka pátého bodu nastane hlavně tehdy, podle výkladu Dohody, dojde-li ve státě, který dotyčnou osobu pronásledoval a jehož občanství má, k takové změně politického systému, že se nemusí po návratu už obávat dalšího pronásledování. Potud Ženevská konvence. Německý »Zákon o azylovém řízení« (AsylVfg) stanoví, že postup při pozbývání azylu podle bodu 1 až 4 je obdobný jako při jeho nabývání, tj. každý případ bude jednotlivě posouzen Spolkovým úřadem pro uznávání zahraničních uprchlíků v Zirndorfu. Kdo nebude souhlasit s rozhodnutím, má možnost se odvolat ke správnímu soudu. Horší je to se zrušením azylu podle bodu pět. Ženevská konvence zde předpokládá pouze formální odvolání bez šetření jednotlivých případů, což v německém případě znamená hromadné odnětí azylu občanům určité země rozhodnutím vedoucího Spolkového úřadu v Zirndorfu nebo jeho zástupce. Precedenty jsou známy. Maďarským azylantům byly při častějším cestování do Uher odnímány azylantské pasy. Ustanovení bodu 5 postihlo Řeky, kteří ztratili právo azylu po pádu vlády řecké vojenské junty v roce 1974. Německé hraniční přechody dostaly pokyn hlásit okresním úřadům pro cizince každou návštěvu azylanta ve své bývalé vlasti. Dosud se to důsledně nedodržuje. Dienstbier rozhodl s Genscherem, že Německo bude azylantům z Československa tolerovat jednu návštěvu ročně z humanitárních důvodů. Oporu v zákoně to však nemá, dokonce se tomu příčí. Informace o rozhodnutí úřadů pro cizince se liší od okresu k okresu. Jedni tolerují nejvýše jednu cestu do Československa ročně, druzí nikoliv a musíte při prodlužování azylantského pasu před nimi místopří- sežně prohlásit, že jste nenavštívili ani jednou zemi, ze které jste uprchli a že nevlastníte žádný jiný cestovní doklad. Někde odmítají prodloužit platnost azylového pasu po dvou návštěvách, jinde i po jediné, máte-li v pasu příslušná razítka hraničních přechodů. Odvolání proti této rozdílné praxi není. Soudy rozhodují podle zákonů, to jest, do země, ze které člověk uprchl, nelze bez ztráty azylového statusu. Někteří vychytralci šli na to od lesa a opatřili si čs. cestovní pas s trvalým bydlištěm majitele ve Spolkové republice. Němci nebyli hloupí a hned na česko-ně- mecké hranici je mnohdy donutili vytáhnout jejich azylový pas poukazem na skutečnost, že v československém pase neměli zanesené povolení k pobytu a k práci. A na německo-rakouské hranici zkoumali čs. azylantům pasy, zda rakouské vízum nebylo vydáno v Praze. Většina majitelů čs. a azylantského pasu se opájí možností si koupit v Československu nemovitost. A to právě čs. zákony nepřipouštějí. Mohou jí nabýt děděním, nikoli však koupí nebo darem. K tomu je potřeba mít nepřetržitě alespoň šest měsíců trvalé bydliště na území republiky, tj. mít občanský průkaz a čs. pas s trvalým bydlištěm v Československu. Další říkají: „No a co, tak budeme žít v Německu na čs. pas! Vždyť je dokonce výhodnější! Nebudeme potřebovat vízum do Rakouska, Francie atd.!” Ano, s těmi vízy je to pravda, ale nevýhody převažují. První nevýhodou je omezení pracovního povolení na podnik a určitou práci se zákazem výdělečné činnosti na vlastní noze. Na povolení k pobytu a k práci už není právní nárok! Mění-li dotyčný zaměstnání, musí si požádat o nové pracovní povolení, které nemusí dostat jestliže práce neodpovídá jeho kvalifikaci. Budou zkoumat, jak je v dané oblasti tato pracovní činnost saturována zájemci z řad Němců. Další všeobecně rozšířenou mýlkou je udělení práva trvalého pobytu v Německu, které člověk s čs. pasem může, nikoli musí dostat! Rozhodují o tom okresní úřady na základě mnoha kritérií, jako např.: pět let trvalého pobytu, výše dluhů, vykonávání kvalifikované práce v podniku, jehož činnost není převážně zaměřena do zahraničí, celková délka zaměstnanosti a podobně. A každému s čs. pasem se doba pobytu v Německu nutná pro získání německého občanství prodlužuje na deset let, kromě už zmíněné ztráty nároku na povolení pobytu a pracovní povolení, o soukromničení ani nemluvě. ® jan friede REPORTÉR/POLYGON 6/90 21 [pageend21]ARNOŠT WAGNER ČERNÁ DÍRA Letošní akce kanadských Indiánů zanechaly v obyvatelích Kanady smíšené pocity. Polovina země je na straně Indiánů a polovina s nimi nesouhlasí. Nálada té první poloviny mi však připomíná diváky v kině, kteří drží palce »hodným« Indiánům, které pronásleduje kavalerie v čele s krvežíznivým velitelem. Hodně mých spoluobčanů obdivuje hrdinství Indiánů, kteří se, byť v naprosté menšině, postavili se zbraněmi v rukou proti vládní přesile. Nesedíme však v kině na filmu o Indiánech z minulého století, ale v dnešních dnech sedíme před televizní obrazovkou. Celému světu již známá vzpoura kanadských Mohawků v provinciii Quebec by se, všude jinde než v Kanadě, hodnotila jako otevřený akt terorismu. Válečná stezka, na kterou se vydali Mohawkové podporovaní jinými kmeny, nemohla skončit vítězně a ani tak neskončila, přestože se několik set Mohawků na ni vydalo s válečnými barvami na tvářích a samopaly, granáty a hazukami v rukách. Indiáni postavili barikády, odřízli celé oblasti i s obyvateli od světa, zablokovali mosty a železnice. Kdyby bílý Kanaďan zablokoval železniční trať se samopalem v ruce, prostřílela by ho policie po krátkém vyjednávání jako řešeto. V případě Indiánů objížděly vlaky barikády zajížďkami přes území Spojených států. A Mokawkům se na jejich stanoviště nosily potraviny, pivo a cigarety. Celkem 78 dní vydrželo 250 Mohawků na barikádě u města Oka. Nejdříve proti nim stála policie a pak quebecká vláda nasadila čtyřtisícovou armádu s obrněnými vozidly, tanky a s opravdovým generálem v čele. Indiáni již v prvních dnech blokády zastřelili policistu, avšak i přesto se s nimi i nadále zacházelo v rukavičkách. Téměř po dvou měsících »zaútočily« vojáci v počtu asi dvou tisíc na barikády, které nakonec zlikvidovali a zahnali několik tuctů těch nej bojovnějších Mohawků do lesa a ti se po několikátý denním obklíčení »vítězně« vzdali. Mezi nimi — jak později zjistila policie - byli zločinci, kteří v sobě neměli ani kapku indiánské krve a které americká a kanadská policie hledala již léta. Přesto měla tato malá skupinka válečníků a kriminálníků podporu všech indiánských kmenů v Kanadě a v USA, jakož i veliké části obyvatelstva. Co vlastně kanadští Indiáni chtějí? Zač bojují? Když přehlédneme jejich bombastická prohlašování o porušování lidských práv, o diskriminaci a persekuci, tak jsou to hmotné statky a peníze. Indiáni si dělají nárok na téměř celé území Kanady. Většinou postupují samozřejmě legální cestou, která vyhovuje stovkám advokátů, přiživujících se na desítkách indiánských spolků, na organizacích, družstvech, akciových společnostech a indiánských samosprávách. Indiáni tvrdí, že jim území Kanady patří od Pacifiku až po Atlantik. V současné době uvažuje vláda o navrácení jedné pětiny kanadské půdy Indiánům. (Území dvacetkrát větší než Československo.) Jako původní obyvatelé si dělají nárok na obrovská území, často jsou to právě města, kde betonové základy mrakodrapů mají cenu zlata. Přitom zapomínají, že některá území již prodali. Některé staré smlouvy mezi Indiány a bělochy již nejsou k nalezení nebo jsou neplatné. Kočovný způsob života indiánských kmenů jim dává více méně nárok na celé území Kanady. Neznamená to však, že prérie, které jejich koně spásli a které je živily bizoním masem (a z kterých pak odešli a nikdy se na ně nevrá- tili), jsou jejich majetkem. Kanadská vláda již odškodnila Indiány mnohonásobně. Mají speciální status a výhody, které nemají příslušníci žádného jiného státu na světě. Z 26 milionů obyvatel Kanady je jenom necelých 500 tisíc Indiánů! O těchto pět set tisíc lidí se stará ministerstvo pro indiánské záležitosti, které má 6270 úředníků a rozpočet na rok 1990 přes 4 miliardy dolarů (4.012,000.000 dolarů!!!) Za poslední léta dostali kanadští Indiáni 106 miliard dolarů. Pokud si někdo z čtenářů dovolí pochybovat o těchto údajích, jsem ochoten mu poslat kopii statistik, které dnes (20. listopadu 1990) leží na mém psacím stole. Co dělají Indiáni s těmito penězi? Většinou se dostanou do rukou správ jednotlivých indiánských kmenů, organi- sací a společností, které je investují do podnikání staveb obchodních středisek, společenských a sportovních zařízení, do stavby bytových jednotek a domů v indiánských rezervacích. K tomu je ještě nutno přidat péči a finanční pomoc jednotlivých provinčních a místních vlád, které se starají o Indiány nežijící v rezervacích. Aby bylo jasno: rezervace nejsou nějaké stanové tábory s ohništěm uprostřed, ale většinou jsou to malá meštečka s vlastní indiánskou policií, kde platí zákony Indiánů a kde jsou dokonce v provozu herny, jinak na celém území Kanady zakázané. Indiáni neplatí clo a daně, a proto se živí i pašováním cigaret a alkoholu. Kromě indiánských miminek a babiček je téměř každý Indián vlastníkem malého zbrojního arsenálu, neboť v lovu zvěře jim nikdo nezabrahuje. Není proto divu, že válečníci na barikádách jsou stejně dobře vyzbrojeni jako policie nebo armáda. Kdybychom chtěli porovnat Rómy v Československu s Indiány v Kanadě, našli bychom mnoho společného, až na to, že podle shora uvedených statistik vyjde z tohoto porovnání kanadský Indián jako milionář. Přesto žije většina kanadských Indiánů v chudobě. Opět v porovnání, tentokrát ke kanadskému občanu jiné rasy. Tolik miliard dolarů z kapes daňových poplatníků, a přesto patří »natives« mezi sociálně nejslabší skupinu obyvatelstva! Všechny ty miliardy pohlcuje černá díra indiánské »ekonomiky«, ve které se finanční prostředky ztrácejí. Tato astronomická čísla neudivují ekonomy na ministerstvu pro indiánské záležitosti. Mají po ruce podrobnější statistiky a také větší zkušenosti než průměrný obyvatel Kanady. V 596 indiánských rezervacích žije nejchudší část obyvatel. Nezaměstnanost tam dosahuje až 95%. Procento sebevražd jen o 6% vyšší než kanadský průměr. Negramotnost je tak vysoká, že university si považují za čest, když se mezi posluchače zapíše Indián. Průměrný věk Indiánů je o 10 let nižší než průměrný věk ostatních Kanaďanů. Když se novinář zeptá na hlavní důvod »indiánského problému« mluvčího ministerstva nebo politika federální vlády, dostane vyhýbavou odpověď, po které bude následovat malá přednáška o ničem. Nikdo, komu jde o kariéru a o posici, si nedovolí uvést pravou příčinu »indiánského problému«, totiž alkoholismus. Alkoholismus, který od prvního soudku rumu vyměněného před 200 lety za kůže, se praktikuje v indiánských rodinách v neustále se zvyšující míře a přivedl je k naprosté stagnaci. Návyk se dědí z generace na generaci a je již snad »geneticky« nemožné tento proces zastavit. Společnost »pomáhala« Indiánům přehnanou péčí, motivovanou pocitem viny. Tato péče přivedla původní obyvatele země do naprosté letargie. Až dost pozdě si vláda uvědomila svou chybu a snažila se napravit ji administrativními opatřeními, jako např. byly poukázky na potraviny místo peněz, které ovšem Indiáni prodávali nebo měnili za alkohol. Ten dále získávali za peníze, utržené prodejem ryb turistům, nebo si sami vyráběli náhražky alkoholu schopné soutěžit s kyselinami. Péče bílých obyvatel Kanady byla Indiánům osudná. Byla to péče o jejich posmrtný život, o jejich »spirit«. Násilná konverze ke křesťanství u tisíců dospělých a desetitisíců dětí na počátku tohoto století napáchala ty největší škody na duších Indiánů. Tisícileté tradice se nedaly vymazat za několik desetiletí. Indiáni nedůvěřovali a ani dnes nedůvěřují Bohu bílých lidí. Nedůvěřovali křesťanským misím, které je »civilisovaly«, navlékly do šatiček s bílými límečky a rákoskou trestaly za přestupky, které si Indiáni ani neuvědomovali. Dnes se církve v Kanadě omlouvají za toto násilí spáchané na indiánském »spiritu«, zavádějí ve svých kostelích bohoslužby navazující na indiánské tradice. Kostelní zvony nahrazují indiánské bubínky velkého Manitua, ale pozdě, příliš pozdě! Indiáni mění obřadní bubny za bubny válečné. A kanadští přistěhovalci za to dnes platí vysokou cenu. ® 22 REPORTÉR/POLYGON 6/90 [pageend22]PAVEL STILLER STOPPARDŮV ÚSPĚCH V BENÁTKÁCH Evropský filmový rok 1990 byl z československého hlediska snad nejúspěšnějším rokem vůbec. Na všech třech významných mezinárodních festivalech — v Berlíně, Cannes a Benátkách — stáli čeští tvůrci a autoři v popředí pozornosti obecenstva, kritiky i členů porot. Na Berlinale obdržel zakázaný film Jiřího Menzela »Skřivánci na niti«, natočený v pookupačním roce 1969, hlavní cenu soutěže, Zlatého medvěda. V Cannes běžel jiný snímek z cenzorského trezoru: »Ucho« režiséra Karla Kachyni, pocházející rovněž z roku 1969. Získal čestné uznání kritiky. A konečně na Biennale byla hlavní cenou, Zlatým lvem, vyznamenána filmová prvotina »Rosencrantz a Guildenstern jsou mrtví« (1990) anglického divadelníka českého původu Torna Stopparda. O filmové verzi Hrabalových Skřivánků referoval Reportér v čísle 2/90. Zfilmovaná novela Ucho předního českého novináře a scénáristy Jana Procházky by si sice zasloužila vyšší ocenění, ale od poroty v Cannes nebylo možno očekávat, že znovu silně vyzdvihne »starý« trezorový film, byť by byl sebelepší. Na to ostatně také doplatil také vynikající polský film »Výslech«, zakázaný vojenským režimem 1981, s K. Jandovou v hlavní úloze. Kachyňův snímek Ucho velmi plasticky líčí důsledky policejní metody odposlouchávání disidentů pomocí tajně umístěných mikrofonů, tzv. štěnic. Tato neblahá praxe husákovských normalizátorů se nakonec obrací i proti těm vysokým funkcionářům režimu, kteří ji nařídili, věrně podle hesla stalinských procesů »Kdo pomáhá roztáčet mlýnské kameny zločinů, sám mezi ně dříve nebo později padne«. Postavu aparátnika, jenž po překvapivém objevení »štěnic« ve své vile propadne panice, přesvědčivě ztělesnil R. Brzobohatý. Vítězství T. Stopparda na 47. Mezinárodním filmovém veletrhu, jak, se benátský festival oficiálně nazývá, postavilo tohoto navýsost úspěšného autora zase jednou do ostrého »světla ramp«. Jak se zdá, vyklube se z filmového debutu divadelního autora román na pokračování. Pro nejvýznamnějšího britského dramatika současnosti se prkna, která znamenají svět, zřejmě stala příliš úzkými. Protože rád experimentuje, nesvěřil svou výbornou hru k filmové adaptaci jinému režiséru, ale ujal se této úlohy sám. Při prvních krůčcích na stříbrném plátně mu byl radou a činem nápomocen jiný světoznámý Angličan českého původu, režisér Karel Reisz, ne »z Vysočan«, ale z Ostravy. Tom Stoppard se narodil 3. července 1937 ve Zlíně, v rodině podnikového lékaře Baťových závodů Evžena Straussle- ra. Pokřtěn byl samozřejmě jako Tomáš, podle ševče druhé generace Tomíka Bati, dnes šéfa světového botařského koncernu s centrálou v kanadském Torontu. Po nacistickém přepadu ČSR odjel Tom r.1939 s rodiči do Baťovy filiálky v Singapůru, odkud ho Britové 1942 s matkou a starším bratrem zavčas evakuovali do Indie. Jeho otec se ze singapúrské pasti už nedostal. Po japonském útoku na ostrov tam zahynul během nelítostné okupace. Do konce války navštěvoval malý Tomáš americkou školu v Dardžilingu, středisku cizinců s mírným podnebím. Po válce se matka znovu provdala za anglického důstojníka Kennetha Stopparda. Celá rodina se 1946 přestěhovala do Anglie. Dorůstající Tom se před kamarády rád chlubil exotickými zážitky z jižní Asie a vždy se hrdě hlásil ke svému českému původu. Jak se později přiznal svému příteli, dramatiku Václavu Havlovi, kterého osobně poznal až v létě 1977, zůstalo v něm přes postupné poangličtění »jakési české jádro«. Havlovy hry četl a obdivoval už před Pražským jarem, od roku 1967. Havlovi také věnoval svou »pražskou« hru Profesionální faul (1978), politické drama o střetu anglických intelektuálů s českými disidenty a chartisty během vědeckého kongresu v Praze. V 17 letech Stoppard odmítl vstoupit na jednu z renomovaných britských universit a dal přednost zajímavému povolání reportéra. Později rozšířil svůj zpravodajský obor o divadelní a filmovou kritiku. Po šesti letech jako »zuřivý reportér« v provinčním Bristolu i metropolním Londýně se v roce 1960 vzdal svého pevného místa novináře a začal na volné noze psát divadelní a rozhlasové hry. Zkušenosti reportéra a znalost různých společenských prostředí mu přitom přišly velmi vhod. Hrdinou jeho první hry se symbolickým názvem »Procházka po vodě« byl nepraktický vynálezce a věčný snílek, kterého nechápe ani vlastní rodina. Během osmi let Stoppard, pověstný jako literární a společenský »enfant terrible«, hru několikrát přepracoval a posléze upravil jak pro rozhlas tak pro televizi. V roce 1964 strávil nadějný dramatik půl roku v západním Berlíně, kde na stipendium Fordovy nadace napsal jedno- aktovou burlesku »Rosencrantz a Guildenstern« . Tento kus, jenž se během let rozrostl v celovečerní divadelní hru se shora uvedeným delším titulem, založil Stoppardovu světovou slávu. Francouzská kritika dnes mluví výlučně o »1a grande pièce«. Metafyzické drama o dvou Hamletových společnících obsahuje spoustu moderních otázek, ale žádné odpovědi. Oba spolužáci dánského prince jsou proti své vůli zapleteni do mocenského boje mezi otčímem a Hamletem, což pro ně má smrtelné následky. Technicky jde o hru ve hře, o proplétání Stoppardova textu se Shakespearovým Hamletem. Typicky anglická tragikomédie v tradici absurdních her S. Bek- ketta a H. Pintera vykazuje svou směsí filozofických úvah a nevázaného humoru překvapivé paralely k Havlovým »hrám socialistické absurdity« z období Divadla Na zábradlí. Ačkoli oba autoři reagovali na identická znamení doby a dost rozdílné světy nezávisle na sobě a originálně po svém, podobal se myšlenkový výsledek těchto různých pohledů jakýmsi kongeniálním spojeným nádobám. Stoppardova hra »Rosencrantz a Guildenstern jsou mrtví« proběhla po své premiéře na festivalu v Edinburghu 1966 celým světem, hrála se v londýnském Old Vicu stejně jako na Broadwayi. V Praze byla tehdy zakázána. V roce 1968 vyznamenali newyorští kritici tento divadelní hit prestižní cenou Tony Award. Po delším intermezzu s tlustým a spletitým románem se Stoppard vrátil k práci pro divadlo, rozhlas a televizi. Vedle psaní si už občas také zarežíroval. Jeho dalším světovým úspěchem byla neobyčejně vtipná politická komedie »Travesties« (Ze- směšniny), uvedená 1974 Královskou shakespearovskou společností v Londýně. V Německu se hrála současně na více než deseti scénách. V New Yorku byla kritikou zvolena za nejlepší hru roku. V souvislosti s Travestiemi napsal pařížský Express 1986: „Je-li Anglie vlastí divadla, je Stoppard jeho dnešním králem.” Travestie jsou volným pokračováním Wildeovy viktoriánské veselohry »Jak je jan friede REPORTÉR/POLYGON 6/90 23 [pageend23]důležité míti Filipa« (Bunbury) v prostředí evropských intelektuálů a ruských revolucionářů, obé ve švýcarsky neutrálním Curychu za 1. světové války. Podivné a nenáhodné setkání obou nerovných skupin v bájné zemi Helvétů poskytlo »čarovnému poetovi« Stoppardovi příležitost rozpoutat pestrý ohňostroj nových a moderních bunburiád. Námětem této jemné, bystroduché a parodisticky rozpustilé revue je travestie tří světových revolucí, které byly v letech 1916-1917 současně vymyšleny a vyseze- ny v curyšských knihovnách a kavárnách (Café Voltaire). Uměleckou revoluci za kavárenskými stolky tehdy zahájil »otec dadaismu« Rumun Tristan Tzara, literární James Joyce z irského Dublinu, pozdější autor jazykového a formálního veledíla »Odysseus«,’ a politickou petrohradský bolševik Lenin. Je nabíledni, že vážný a třídním bojem popletený »zachránce« proletariátu vůbec nemohl konkurovat s oběma vtipem a životní radostí sršícími superintelektuá- ly. Vladimír Iljič je se svou Naděždou K. jediným nudným párem v konstelaci evropských duchů, krátících si konec jedné epochy kdejakou kratochvílí. Životní suchaři nevymysleli pro lidstvo nikdy nic dobrého. V osmdesátých letech napsal Stoppard - «Brilantní žonglér se slovy a myšlenkami« - několik filmových scénářů, např. pro Premingerův špionážní snímek »Lidský faktor« s nestorem britských herců Polákem Johnem Gielgudem v roli důstojníka KGB. Tyto práce ho bezprostředně zavedly do filmových atelierů, kde se čes- ko-anglický multitalent brzo cítil jako doma. Realizace úmyslu začít se »plést« do řemesla také filmařům byla proto jen otázkou času. Příležitost se naskytla, když sehnal solventního producenta pro zfilmování Rosencrantze. Se Zlatým lvem v Benátkách ovšem nepočítal ani optimista a dítě štěstěny Stoppard. Udělení hlavní ceny anglickému filmu bylo notným překvapením, protože favoritem byl virtuózni snímek Italoameričana M. Scorseseho »Good- fellas« (Přítelíčkové) o maloměšťáckých gangsterech z manhattanské Little Italy. Ten se musel při závěrečném účtování spokojit jen se lvem stříbrným. Stoppard inscenoval svou provokativní hru s »pozoruhodnou šikovností a vkusem«. Část náročné kritiky vyjádřila rovněž názor, že zručný Cechoangličan byl odměněn spíše za svou práci literární než filmovou. Není tajemstvím, že velká jména odedávna přitahovala každou jury. Ať je tomu tak či onak, Stoppardův filmový průlom je skvělou uměleckou tečkou za rokem, který byl do značné míry poznamenán československou tvůrčí fantazií a nefalšovaným českým humorem. ® OTAKAR ZOUFALÝ sen. ZDRAVOTNICKÁ PROBLEMTIKA V ČESKOSLOVENSKU Kdo zavítal do Československa v dobách reálného socialismu, ale kdo si tam zajede třeba i nyní, ten je ujišťován, jak je to krásné, když je léčebná péče zdarma. To »zdarma« lidé vždy rádi slyší, někdy se říká i zdrobněle »zadarmíčko«. Je to spojováno s pocitem, jako by se něco rozdávalo. Když se rozdává, stojí se na to fronty. Přitom ve zdravotnictví se, bohužel, stojí ve frontách také. Zamysleme se nad tím, proč to tak je. Máme rok po »sametové revoluci«, vše je ve varu, změn je tolik, že se to pomalu nedá ani sledovat. Zasedá plno institucí, chrlí se resoluce, schvaluje a odmítá se, mění se ředitelé a titíž soudruzi nastupují na ředitelská místa opět jinam. Ale přece je v tom pohyb, i když někdy zpět. Kde je ticho po pěšině, to je ve zdravotnictví. Tam se zatím plánuje. Pomalu a jistě se otvírají různé krámky, kavárničky, pekárny a cukrárny, zakládají se malé živnosti, najdete soukromého obuvníka, malíře, místy se těm malým podnikům může dát titul továrničky. Budou se vydražovať různé závody, průměrná cena má být dva miliony Kčs. Třes se, kdos nekradl a nebyl členem strany! Budeš se moci alespoň koukat, kdo jsou ti chytří. Nesměle se osamostatňují i zemědělci, stát jim slibuje vysokou pomoc. Bude na to věnováno 800 milionů korun. (Volkswagen prý chce investovat do Škodovky přes 4 miliardy marek, tedy asi 80 miliard korun.) Jako houby po dešti se hlásí k životu samostatná zemědělská družstva, která jsou založena na naprosto jiné basi než za komunistů, připomínají v mnohém družstevnictví, které kdysi propagovala zruše24 ná agrární strana. A volí se. Volí se vše, co se dá volit, tvoří se nové parlamenty, různé rady, volí se noví starostové i městské rady. Tomu všemu se říká svoboda a demokracie. Bez větší lítosti se lidé dívají na to, že někteří, kteří zklamali, odcházejí. Zatím liknavě, ale stále více dostává veřejný život nové formy. Někde se z toho můžeme radovat, někde není právě do smíchu. Vzrůstá kriminalita. Zajímavý názor měl na tento úkaz bavorský ministr vnitra dr. Stoiber: kriminalita stoupá všude tam, kde končí diktatura. Ti, kteří tvrdě udržovali diktátorský pořádek — tedy policie a justice —, nic naplat, zůstávají ve velké většině na svých místech. Nově vycvičení a vyškolení strážci pořádku prostě nejsou. Komunisté byli držitelé ministerstva vnitra již od roku 1945, tedy plných 44 let. Mezi jejich kádry se nestraník nebo dokonce kriticky smýšlející prostě nedostal. A právě ti skalní mají nyní strach: Když zakročím, řeknou na mě, jaký jsem byl před rokem a jakým jsem byl před deseti lety — a to mně zlomí vaz. Sloužil, a aby se vyšplhal trochu výš, musel sloužit tak, jako ti pacholci na Václavském náměstí v listopadu 1989. Zmenšená síla policie a justice je přímo úměrná zvýšení kriminality. Tak tomu bylo po likvidaci nacistické diktatury v Německu, stejně po pádu frankistů ve Španělsku, právě tak po pádu Salazara v Portugalsku, těch srovnání by mohlo být mnoho. Konečně stejně to vypadá nyní i v Sovětském svazu, kde pomalu končí diktatura komunistů. Tak vidíte, všechno je v pohybu, všechno se mění. Ale něco přece zůstává: v Československu t.zv. bezplatná léčebná péče. V celém systému zdravotnictví se nic nezměnilo ani za ministra zdravotnictví České republiky prof. dr. Klenera, nemění se to ani za nynějšího ministra dr. Bojara. Nikdo nemá rok po revoluci právo svobodně si zvolit lékaře nebo nemocnici. Pro ty ve skutečně svobodném světě je něco takového nepochopitelné. Vyjádřila- li se na Pardubicku jen tři procenta obyvatel pro svobodnou volbu lékaře, je to výraz úplné apatie; lékař ztratil důvěru. Všichni jsou stejní, je mně úplně jedno, ke kterému jdu. To je deklasace svobodného myšlení obyvatelstva, výraz strašné nivelizace celého lékařského stavu. Malou výjimkou je Sanops, či jak se nyní jmenuje nemocnice pro prominenty. Ale na toto mám jiný názor, než mají mnozí kritikové. Přitaženo za vlasy, ale kdyby měl v čekárně praktického lékaře sedět tři hodiny president Havel, bylo by to pro stát skoro neštěstí. Bude-li tam ty tři hodiny sedět pan František Vomáčka, bude mě to mrzet, ale velká škoda to nebude. Bohužel existuje jen jedno takové zařízení, lépe by bylo, kdyby jich byly tisíce a byly přístupny všem. Koncem října se sešel v Praze Svaz českých lékařů. Pět set delegátů zastupovalo asi 15 000 členů, to už je co říci. Řešilo se mnoho organizačních problémů vlastní struktury Svazu, zabralo to dosti času, ale stále znovu se točila diskuse ke stěžejnímu problému: kdy se budu moci osamostatnit, kdy bude konečně zavedeno nemocenské pojištění, kdy se tedy skončí s tou lží o bezplatné zdravotnické péči? Situace je doposud tristní. Po první REPORTÉR/POLYGON 6/90 [pageend24]světové válce bylo Československo jedním z prvních států, který za vlády rudozelené koalice, tedy vlády soc. demokratů s agrárníky, zavedl nemocenské pojištění. Byl to jeden z nejsociálnějších zákonů, jeho význam pro nemocné a vůbec starší lidi byl nesmírně důležitý. Lékařské ošetření, léky a pobyt v nemocnici, to vše bylo hrazeno nemocenskou pojišťovnou. Vznikly »bratrské pokladny« horníků, Okresní nemocenské pojišťovny, nemocenské pojišťovny železničářů, zaměstnanců pošt atd. atd., prostě ve dvacátých letech jsme byli určitě dále než nyní, byli jsme svobodnější, demokratičtější a sociálnější, než jsme v roce 1990. Co bylo dobré, zlikvidovali komunisté za pomoci Národní fronty jediným dekretem. Lhalo se ve všem, lhalo se i o té »léčebné péči zdarma«. Bylo tomu tak skutečně? V tom případě by nesměl být placen ani lékař, ani sestra, to by se musely »bezplatně« stavět nemocnice, léky by se asi vytřepávaly z rukávu a nevyráběly v továrnách s dobře placeným osazenstvem. Byl to tedy nesmysl, ale stokrát opakovaná lež se stává pravdou. Pronásledování inteligence začlo již za nacistů, komunisté v tom pokračovali. Podařilo se jim nejen zničit zemědělství, ale i lékařský stav. Honorář lékaře je něčím urážejícím. Na první straně novin, které mám před sebou, je nářek nad tím, že se k policii nikdo nehlásí, když počáteční plat je jen 3000 Kčs. Na druhé straně s překvapením čtu, že lékař začíná s platem 2100 až 2300 Kčs. Listuji dál a na 4. straně je interview s taxikářem: odmítá rozvážet mléko, protože při tom by si vydělal jen 4000 Kčs. Je-li čtrnáctidenní autoškola v honorování nadřazena čtrnáctiletému studiu, pak mají lékaři právo udeřit na stůl. Svaz českých lékařů v Praze, lékařská komora na Slovensku a v obou zemích ministři zdravotnictví mají zasednout za jeden stůl a ozvat se tak, aby je slyšela celá veřejnost. To nejdůležitější pro lékaře, ale i pro pacienta, je, aby zdravotník byl honorován podle výkonu. Těch katalogů, určujících výši odměny za jednotlivý výkon, je mnoho, každý z nich je lepší než žádný. Různé změny podle pozdějších zkušeností jsou vždy proveditelné. Námitka, že nejsou peníze, je nesmysl. Je-li celá ta léčebná péče placena dnes, tak doufejme, že se ví, kolik to stojí - jenomže nyní se to prostě veřejnosti neoznámí. V okolních státech se náklad na zdravotnictví pohybuje kolem 10 - 12% hrubého výdělku. Tato suma by se měla lidem oznámit v jejich výplatní pásce. Čistý příjem by zůstal nezměněn, protože ta zdravotní péče je stejně placena, jenom se neuvádí, kolik stojí. Brát si nějaký vzor, jak to dělají jinde, je nesmysl. Jsme Češi a Slováci, nejsme ani Němci, ani Angličané, ani Švédové. Ta stará československá nemocenská sama o sobě mohla být vzorem pro mnohé, které vznikly později. Co se týče těch vzorů, tak stále mi ještě zní v uších: Sovětský svaz náš vzor. To nakonec lezlo krkem REPORTÉR/POLYGON 6/90 i samotným komunistům. Ten SSSR přestal už být vzorem i pro Habešany. Zavedeme-li svobodnou volbu lékaře a uskutečníme-li, aby lékař byl placen za výkon, tak jsme provedli skutečnou reformu v tomto resortu. Dobře pracující lékař bude vyhledáván, slušně si vydělá, bude vážen. Ti hůře pracující a nestojící o pacienta pochodí špatně. Pacient se stane lékařovým zaměstnavatelem, a to jak v terénu, tak i v nemocnici. Dnes se tomu budou mnozí ještě smát, ale potom zmizí fronty, zmizí nabité čekárny, zmizí pořadníky na operaci kýly a zmizí také konečně vrcholně asociální »všimné«, které mnohé deklasovalo na úroveň číšníka nebo vydřiducha. Pracovní skupina ministerstva zdravotnictví vydala v květnu 1990 brožuru s titulem »Návrh reformy péče o zdraví«. Zavedení nemocenského pojištění je na straně 6 plánováno na období 1993-94. Při sjezdu Svazu lékařů se mluvilo již o roce 1991! Kdyby to bylo zítra, tak je stejně již příliš pozdě. Ten návrat k dvacátým letům, tedy o sedmdesát let zpět ( ! ), to je skutečná pomoc českému a slovenskému zdravotnictví. Posílání pár balíčků s léky, školení několika prominentů kdekoli v zahraničí, to vše je jistě projev snahy někomu pomoci, ale národu a statisícům to nepřinese nic. Řešením je jen radikální změna. Bylo by dobře, kdyby si to všichni uvědomili a zvláště lékaři by měli v zájmu pacienta a tím i ve svém vlastním zájmu to uskutečnit tak brzo, jak jen možno. g TOMÁŠ KRYSTLÍK NÁDRAŽÍ NA KONCI SVĚTA se probouzí ze spánku jako Šípková Růženka V minulém čísle Reportéra jsem již psal o tomto nádraží v článku »Cestou po bavorskočeských hraničních kamenech«. Popisoval jsem jeho stav z počátku léta 1990. Brzy nato se jeho stav začal měnit. Přece jen se tedy něco děje po té same- tovce. Spěchám s novými informacemi: Třicet sedm let bylo symbolem studené války - česko-německé nádraží v Bayerisch Eisensteinu - v Bavorské Železné Rudě. Hranice tu rozděluje společnou nádražní budovu na dvě poloviny, běží za pokladnami téměř kolmo přes koleje. Na české straně kolejistě rostly stromky a plevel. Českou část nádraží nahlodával zub času. Jako rarita bylo »nádraží na konci světa«, jak jej pohotově pojmenovali, denodenně navštěvováno stovkami západních turistů. Na německé straně končila trať z nedalekého, 14 km vzdáleného Zwieselu. Z původních dvaceti kolejí na nádraží zbylo na něiňecké straně 15, zatímco na české straně byly z větší části demontovány. V bývalé vozovně pro lokomotivy zřídil Spolek bavorské lokální dráhy železniční museum. Od začátku osmdesátých let se museli místní politikové bránit zrušení této železniční trasy pro její ne- rentabilitu. To vše se má nyní změnit. Ještě před létem 1991 se má nádraží v Železné Rudě opět stát přestupní stanicí pro vlaky směrem na Plzeň a z Plzně. Československá strana začala s pokládáním nových kolejí na nádraží »Železná Ruda« a Spolková dráha ohlásila rozsáhlou modernizaci německé části nádražní budovy »Bayerisch Eisenstein«, též kolejiště a železničního zařízení. Od příštího léta přejedou denně čtyři vlaky hranice a zastaví na české straně nádraží, tedy v Železné Rudě. Cestující budou muset přestoupit a přitom se podrobí celní a pasové kontrole. „Doufáme, že brzo budou jezdit vlaky přes hranice dále do vnitrozemí bez přesedá- ní,” říká starosta městečka Bayerisch Eisenstein Josef Gabriel. V městečku je cítit nový elán, hospodářství se rozvíjí. Podle starosty se místní bazén s umělým vlnobitím stal pro návštěvníky z Československa atrakcí a místní obchody zaznamenaly značný přírůstek obratu, což pro Němce vyrovnává ztrátu atraktivního výletního cíle, nazývaného »nádraží na konci světa«. Českým návštěvníkům, kteří si nejsou německým jazykem moc jisti, vycházejí vstříc nově instalovanými tabulkami v češtině, jako např. »Veřejné WC« s patřičnou šipkou udávající směr cesty, jíž je nutno se vydat, aby byl útulek dosažen bez dlouhého hledání, dále též tabulka »Uvolněte křižovatku«, nápis na obchodě »Zde se mluví Česky« — a v bezprostřední blízkosti nádraží je malá sklámička, kde se předvádí výroba skleněných figurek. Vstupné: DM 1,—. To ale neplatí pro návštěvníky z Československa. Česky se jim na vývěsce oznamuje, že pro ně je vtupné 2,— Kčs. Takže jsou přeci jen jakés takés pokroky, které ulamují hrot našemu pesimismu, s nímž pohlížíme na vývoj událostí. ® DVĚ SBÍRKY BÁSNÍ vyšly knižně koncem tohoto roku v curyš- ském POLYGONU: Přemek Kocián KLÍČOVOU DÍRKOU EXILU a Andrea Langová ARÉNY MĚST A SNŮ Ukázky z obou básnických sbírek přineseme v příštím čísle. 25 [pageend25]FRANK MARLOW ANI LABUŤ ANI LŮNA Před čtyřmi roky jsem na sjezdu SVU, konaném v Mezinárodním studentském středisku při kalifornské universitě v Los Angeles, přednesl úvahu na shora uvedený námět. Bylo to v angličtině a dnes si to překládám zpět do češtiny. Překládám v tom citáty třeba F.X.Šaldy, Jaroslava Seiferta nebo Václava Černého zpět do češtiny, aniž bych měl čas je vyhledat v originálu. A tak budou ty citáty možná nepřesné. Chtěl jsem- tehdy přednášet příjemnou a snad i veselou úvahu o jedné knížce z mé knihovny. Je to knížka, která mě s mnoha jinými doprovázela po mých cestách a exilech a která je nyní po více než čtyřicet let se mnou v jižní Kalifornii. Je to sborník vydaný v roce 1936 Vítězslavem Nezvalem k stému výročí smrti Karla Hynka Máchy pod jménem »ANI LABUŤ ANI LŮNA«. Dva týdny před napsáním své původní úvahy v angličtině četl jsem o této knížce poprvé po desetiletích v našem Kosmasů. Byl to článek Jana Kryštofa o »Necenso- rovaném denníku Karla Hynka Máchy«. Český literární kritik a historik psal pod tímto pseudonymem. Vydavatel této knížky a kontributor byl Vítězslav Nezval a další přispívatelé byli: Konstantin Biebl, Bohuslav Brouk, E. F. Burian, Adolf Hoffmeister, Záviš Kalandra, Vincenc Makovský, Jan Mukařovský, Laco Novomeský, Jindřich Štýrský, Karel Teige a Toyen. Všichni tito mladí lidé byli surrealisté, marxisté, a považovali se za avantgardu přicházející revoluce. První republika takové lidi klidně trpěla. Dal jsem si za úkol zjistit z této dálky, co se s těmito dvanácti mladými lidmi stalo. »Ani labuť ani Lůna« je třetí z máchovských 24 básní. Je krátká a Šalda ji nazývá poutní písní a usuzuje z ní, že Mácha byl hluboce nábožensky založen. Jindřich Štýrský přispěl šesti ilustracemi, Vincenc Makovský fotografií svého »Prométhea«, E.F. Burian ilustracemi inscenace »Máje« v D36 a Toyen pěti ilustracemi. Jedna z jejích ilustrací, nazvaná právě »Ani labuť ani Lůna«, ukazuje jezero uprostřed vysokých hor. Na jezeře pluje dámská šněrovačka, tedy ani labuť, a na skále stojí zářící petrolejová lampa, tedy ani luna. Sborník »Ani labuť ani Lůna« vyšel v červnu 1936 jako 1. svazek »Nové edice« nákladem Otto Jirsáka, Praha IL, Jungmannovo nám. 20. Výtisky pro sub- skribenty byly číslovány a podepsány vše26 mi spolupracovníky sborníku. Můj výtisk má číslo 19 a vidím z toho, že jsem byl subskribent a že už tenkrát, před 54 lety, jsem byl patronem umění. Knížka byla vydána jako protest proti úředním oslavám Máchova výročí a obsahuje proklamativní a provokativní vyhlášky o tom, že Mácha byl revolucionářem dávno před tím, než nějaká revoluce vypukla. Jak Šalda tak i Kryštof souhlasí, že Mácha byl změněn z českého básníka počátku 19. století v národního básníka konce 19. století, potom v mezinárodního básníka 20. století a nakonec ve světového revolucionáře. Zkrátka dělali si s ním co chtěli, jak se jim to hodilo do krámu. Musíme si uvědomit, že kontributoři byli svědky moskevských procesů a vražd v letech 1936 a 1937, mnichovské katastrofy, spojenectví Hitlera se Stalinem, okupace zbytku Československa nacisty, druhé světové války, osvobození v roce 1945 a revoluce v roce 1948. E.F.Burian, který zpočátku spolupracoval s protektorátními úřady, byl později uvězněn v koncentračním táboře. Adolf Hoffmeister utekl do Spojených států. Ostatní se nezúčastnili odboje proti nacismu. Čtyři z nich, Nezval, Burian, Hoffmeister a Mukařovský, byli velmi dobře odměněni za své služby komunistickému režimu. Tři byli dohnáni k sebevraždě na počátku padesátých let. Byli to Biebl, Štýrský a Teige. Záviš Kalandra byl popraven spolu s dr. Miladou Horákovou a jinými. Laco Novomeský byl uvězněn spolu s Gustávem Husákem a amnes- tován v roce 1960. Toyen emigrovala do Francie v roce 1945. Zbývá Brouk a Makovský, o nichž později. Vítězslav Nezval byl důležitý a dobrý básník. V roce 1938 řekl (podle Václava Černého): „Boj o svobodu mě nezajímá, nemohu-li bojovat v třídním boji.” V roce 1945 se objevil a byl odměněn místem šéfa filmové sekce ministerstva zahraničí. Černý píše, že Nezval až do svého konce zůstal věrný svému zaměstava- teli Kopeckému a byl oficielním básníkem režimu. Byl nenasytný požívač jídla a pití a sběratel osobních výhod. Dovedl se nadchnout při sebemenší příležitosti nebo nad jakýmkoliv mrtvým a v rychlosti stvořit banální žvásty. Zemřel v roce 1958. Další je E.F.Burian. Pamatujeme se na jeho krásnou inscenaci »Máje« v jeho divadle D36. Po návratu z koncentračního tábora požadoval a obdržel svou odměnu: vrácení svého divadla a převzetí pěti dalších. Převzetí vojenského divadla mu přineslo hodnost plukovníka. Různí pamětníci píší, že skutečně nosil plukovnickou uniformu. Černý napsal, že na E.F. Buriana se výtečně hodí Nerudův popis občana tehdejších Čech: „Každým coulem posluha.” Byl útočně hlasitý a zamřel v roce 1959 jako věrný sluha svých pánů, když byl dávno předtím ztratil jakoukoliv uměleckou schopnost. Dr. Adolf Hoffmeister pocházel z bohaté rodiny. Byl zakládajícím členem skupiny Devětsilu („Já mám sílu, ty máš sílu, sdružíme se v Devětsilu.”), byl spisovatel a karikaturista. Černý o něm píše, že v porovnání s Bidlem byl Hoffmeister nula a že by byl dal cokoliv, aby byl pozván mezi Čapkovy pátečníky. Nabízel, že zadarmo nakreslí jejich karikatury. Pozván nebyl, ale karikatury udělal. Jsou v Čapkově museu v Malých Svatoňo- vicích, ale nejsou vystaveny. Zato jedna kopie visí zarámována na krbu zde v Sherman Oaks v Kalifornii, v bytě našich přátel. Hoffmeister utekl v roce 1939 do Francie, byl tam zatčen a uvězněn v La Santé a na ostrově Martinique. Odtamtud utekl do Spojených států a za války pracoval na československém velvyslanectví ve Washingtone. V roce 1945 se vrátil do Prahy a požadoval svou odměnu: vysoké místo v ministerstvu informací, profesuru ve FÁMU a členství v PEN-klubu. Zůstal věrný svým zaměstnavatelům a zúčastnil se činně čistek dr. Petra Zenkla, dr. Huberta Ripky, Václava Majera a jiných. Poslední z odměněných byl Jan Mukařovský. Byl autorem »Analýzy českého písemnictví« a byl známým lingvistou. Jeho kolegové, jako naši prof.Rene Wellek a prof.Roman Jakobson, byli od roku 1939 mimo jeho dosah. Po roce 1939 jsme o něm neslyšeli. Velmi pečlivě se zdržel jakékoliv spolupráce s odbojem. Po květnu 1945 se opětně objevil a byl jmenován profesorem české literatury a v roce 1949 rektorem Karlovy university. Černý píše, že v dějinách české literatury není osoby, která by si zasloužila opovržení tak, jak si ho zaslouží Jan Mukařovský. Žádný z autorů sborníku »Ani labuť ani Lůna« nemá tak špatnou pověst jako Jan Mukařovský. A nyní přicházím k osobám, kterým se život nevydařil. První z nich je Konstantin Biebl, básník a ušlechtivlý člověk. Seifert o něm napsal, že Biebl kráčel po zakrvácených snězích první světové války a že stopy té války byly vyryty v jeho mysli. A proto bylo jeho dílo bohatší. Seifert také vzpomíná na episodu Bieblovu s nevěstou Jiřího Wolkera při Wolkerově pohřbu. 12. listopadu 1951 se Biebl zabil skokem z okna. Nezval napsal: „Kosťo, proč jsi mně nezatelefonoval?” Černý podotknul: „Proč Nezval nezatelefonoval Bieblovi?” Karel Teige byl další obětí. Byl též spoluzakladatelem Devětsilu, dokonalý básník a architekt. Objevil nesmiřitelné protiklady v marxismu. Seifert vzpomíná na Teigeho jako na výborného stylistu, který měl nesmírnou znalost a byl autoritou v literatuře, umění a architektuře. Po roku 1948 byl obviněn z trockismu. Zděšen osudem přítele Záviše Kalandry očekával, že bude zatčen. Dne 1. října 1951 spáchal sebevraždu. Černý píše, že Teigeho přítelkyně a láska Eva Ebertová okamžitě zničila jeho REPORTÉR/POLYGON 6/90 [pageend26]2. Ani labuť ani Lůna Oblaky neoře; Léč to bílá kaple stoji Na vysoké hoře. Na tu horu za svítání Dívka putovala. Na práh klekla, ruce spiala. Smutně zaplakala. Pro mne ach dívčina krásná Pro mne se nesouží, Dej jí panno, hvězdo čistá. Po kom ona touží. Toyen: »Ani labuť, ani Lůna« K. H. Mácha papíry, poslala telegram jeho rozvedené ženě a zabila se. Teigeho rozvedená žena po obdržení telegramu též spáchala sebevraždu. A tak žádná z jeho dvou žen ho nepřežila. Eva Ebertová byla nemaželskou dcerou spisovatele, básníka a generálního inspektora čs. vojsk Jana S. Maehara a paní Ebertové z Vídně, manželky bankéře, v jehož bance Machar pracoval. Eva byla položidovka a studovala filosofii. Michal Mareš podepsal za protektorátu prohlášení, že Eva je jeho dcerou a tak ji zachránil před deportací. Mareš byl zatčen v roce 1948 a Eva mu posílala balíčky do vězení až do své smrti v roce 1951. Macharova poslední láska byla až do jeho smrti v roce 1942 paní Arnoštka Zdenkovičová, spolumajitelka jugoslávské lodní společnosti. V roce 1948 byla odsouzena k pěti letům vězení a stala se známou jako »bělovlasá madonna pankrácké věznice«. Zemřela v chudobě a osamocena jako myčka nádobí v hotelu Palace v Panské ulici. Vzpoměl jsme si na Karla Teigeho a zjevilo se mi panorama životů lidí spojených s jeho životem: panorama smrti, útlaku, utrpení a nespravedlnosti. Vše spáchané ve jménu vlády komunistické strany. Jindřich Štýrský, malíř, se upil k smrti. Jeho přítelkyně a láska Manka Čermíno- vá-Toyen sedávala u jeho lůžka až do konce. Zemřel mlád během druhé světové války, uprostřed svého mimořádného uměleckého díla. Marie Čermínová, neboli Manka Čermí- nová, známá pod svým uměleckým jménem Toy en, byla proslulou malířkou. Když se s ní Seifert poprvé seznámil, pracovala v továrně na mýdlo. Teige ji přivedl do Devětsilu. Její jméno sejí nelíbilo a tak požádala Nezvala a Seiferta, aby pro ni vymysleli příhodné jméno. Seifert jí dal jméno Toyen. Byla hezká, rázná a plná radosti a hrubá řeč jí nevadila. Její láskou byl Jindřich Štýrský a sloužila mu během jeho smrtelné choroby. V květnu 1945 Toyen odešla do Paříže. Seifert napsal, že zmizela v Paříži jako ve sněhové vánici. Stala se francouzskou občankou a pravděpodobně — říká Seifert — Toyen nikdy více nevkročí na Karlův most. Měl pravdu.Nikdy se nevrátila a zemřela před několika lety v Paříži. Byla jednou z těch šťastnějších. A nyní přicházím k osobě nejtragičtější ze všech, k Záviši Kalandrovi. Záviš Kalandra — už to jméno zní jako by k nám přišlo z Jiráska nebo aspoň Beneše-Tře- bízského. Podíval jsem se do »Knihy o státě českém« Pavla Stránského ze Zapské Stránky z roku 1647 a do knih o českých hradech a zámcích, ale nikde jsem nenašel zmínku o rodu Kalandrů. Jenom Kekule ze Stradonic jsem našel a ten s ním nemá nic společného. Černý popisuje Kalandru jako význačnou osobnost, historika, vysoce inteligentního a čestného. Po roce 1948 byl obžalován, že se v roce 1929 setkal se sekretářem Trockého, že veřejně kritizoval moskevské procesy z let 1936/37, že byl ve styku s americkou radiovou osobností Mrs. Baker a s hlavním zástupcem organizace CARE Danielem Benedictem. Byl zorganizován dav, který demonstroval: „Kalandru pověsíme na klandru.” Lyrický básník Jan Noha napsal: „Kalandra není lidská bytost, je to strašně deformovaný muž, plný nenávisti, schopný zabít i děcko.” V roce 1950 byl Záviš Kalandra odsouzen k smrti a popraven spolu s dr. Miladou Horákovou a jinými. Bohuslav Brouk. Černý o něm píše, že to byl naivní, přímo chlapecký fanatik freudismu a surrealismu. Zabýval se analýzou erotických jevů. Podle průpovědi »Čím kdo zachází, tím také schází« chytil — asi při těch analýzách — syfilis a na něj později zemřel. Salda považuje Broukův příspěvek do sborníku »Ani labuť ani Lůna« za zkomolený a neohebný. Píše: „Jak se mohou lidé Nezvalova a Teigeho kalibru kompromitovat s takovým Broukem?” . Nenašel jsem nikde stopy po sochaři Vincenci Makovském. To by celkem bylo pro něj dobré. Šaldův závěr v jeho Zápisníku je, že Ani labuť ani Lůna by byl přijatelný pro své negativní vlastnosti jako protest proti jaksi bezbarvému oficielnímu ohodnocení Máchy. Positivně však, pokud se týče vědeckého ocenění a porozumění Máchy, přináší velmi málo nových idejí. A toto málo je pochybné a sporné, poněvadž chybějí důkazy. Můj nápad, že udělám vtipnou recenzi této knížky, se nepodařil. Nejde o to. A tak se vám, milí čtenáři, za to omlouvám. Zbývá mi pocit hluboké hanby za ty nespravedlnosti a excentricity, jimiž byli někteří trestáni, pronásledováni a vražděni za nedostatek kolaborace s novým režimem. A stejně se hanbím za ty excentricity, jimiž byli ostatní odměňováni za kolaboraci. Nezbývá než ta hluboká a nenapravitelná hanba. 7.listopadu 1990 g REPORTÉR/POLYGON 6/90 27 [pageend27]an t o n ín měš ť an GORDON SCHAUER A DNEŠEK V roce 1992 uplyne celé století od smrti Huberta Gordona Schauera, který bohužel už dávno zmizel z povědomí české veřejnosti. A to je škoda, protože tento Masarykův žák kladl znepokojivé otázky, které se právě teď, po převratu z listopadu 1989, vracejí na pořad dne. Vztah mezi Schauerem a Masarykem byl na jedné straně vztahem žáka k učiteli, na druhé straně to byl vztah dvou kolegů: Schauer se narodil v Litomyšli v roce 1862 a byl tedy jen o 12 let mladší než Masaryk. Podněty přejímal nejen Schauer od Masaryka, bývalo tomu i naopak. A vzájemné ovlivňování a plodná spolupráce by jistě mohla trvat déle než oněch krátkých deset let 1882-1892. Nemilosrdná smrt přervala Schauerův život v roce 1892, kdy mu bylo necelých třicet. Schauer se narodil v německo-české rodině. Navštěvoval nejdřív německou školu v Rudolticích a nebýt studia na lito- myšlském gymnasiu, byl by se stal příslušníkem německé inteligence. České prostředí a české vyučování na gymnasiu udělaly ze Schauera příslušníka české inteligence - byl však z něho Cech volbou, který si musel po celý svůj krátký život klást otázku, zda jeho rozhodnutí přimknout se k českému národu bylo správné. A tyto úvahy ho vedly k mučivým pochybnostem, zda nesmírné, obětavé úsilí českých obrozenců nezavedlo slovanské obyvatelstvo českých zemí do slepé uličky. Energie, kterou několik generací obrozenců věnovalo tvorbě novočeské terminologie, boji o školy s českým vyučovacím jazykem, o české divadlo a české spolky, mohla být přece vynaložena na rychlejší hospodářský a civilizační rozvoj. Český národ by zřejmě přestal mluvit česky, hospodářsky a civilizačně by se však dostal dál. Schauer si musel v 80. letech min.sto- letí uvědomovat, že jeho pochybnosti jsou naprosto nečasové, neboť o existenci česky mluvícího a česky cítícího národa bylo definitivně rozhodnuto víc než půl století předtím a vývoj se nedal zvrátit - ostatně na jeho zvrácení už nikdo ani nepomýšlel. Právě Schauerův vzor, TGM, se stal dovršitelem českého národního obrození. V Schauerově době chyběla však Čechům vyhraněná koncepce politického jednání v rámci habsburského soustátí nebo dokonce mimo ně. Přemýšlivý pětadvacetiletý mladík uveřejnil v 1. čísle časopisu Čas, orgánu realistické skupiny, 20. 12. 1886 článek »Naše dvě otázky«. O 9 let později (1895) se stejnou problematikou bude zabývat Masaryk ve své knize »Česká otázka« a naváže v lecčems právě na Huberta Gordona Schauera. V době, kdy Schauerův článek »Naše dvě otázky« vyšel, způsobil rozruch v českém veřejném životě. Už úvodní slova zazněla jako ostrá kritika našich tehdejších politiků - Schauer bez okolků prohlásil: 28 „Co je naší základní vadou: žijeme den ze dne!” Měl naprostou pravdu - a měl ji i po smrti, vlastně až do první světové války. České politice chyběla koncepce po celé desetiletí. Arnošt Procházka čtvrt století po Schauerově smrti vydal jeho spisy. Ukázalo se, že jsou neobyčejně aktuální, především právě jeho článek »Naše dvě otázky«. Neboť na konci první světové války nepůsobil jen český zahraniční odboj ve snaze získat pro náš národ státní samostatnost - ve vlasti a ve Vídni byli činní čeští politikové a publicisté, kteří nešli dál než k požadavku větší autonomie českých zemí v rámci Rakousko-Uherska. A nebyli to jen černožlutí přívrženci habsburské dynastie, kteří hlásali takové názory - patřil k nim i Bohumír Šmeral, levicový sociální demokrat, který se brzy měl stát jedním z čelných funkcionářů Komunistické strany Československa a později i moskevské Komin terny. Rakouská válečná cenzura v roce 1917 zasáhla a z článku »Naše dvě otázky« zabavila skoro čtvrtinu textu. Cenzor byl tedy také přesvědčen o aktuálnosti Schau- erova článku z r.1886 a dal to svým zásahem velmi zřetelně najevo. Ostatně - ani komunističtí cenzoři by v letech 1948 až 1989 nemohli jednat jinak než jejich císařský a královský kolega z roku 1917, protože aktuální význam Schauerových závěrů by jim zcela určitě nemohl být po chuti. Cenzoři reálného socialismu to však měli jednodušší, protože se za jejich působení Hubert Gordon Schauer nevydával vůbec - stejně jako jeho učitel Masaryk. Ocitujme si část onoho Schauerova textu, který v roce 1917 rakouský censor zabavil: „ ... kdo může říci, že Rusko jednou bude všemohoucím, že mu bude počítati se všeobecnou neb aspoň převážnou koalicí proti sobě? Kdo ví, jak se ještě Rusko vytvoří, kdo může říci, že například zvláštní rozkladný pochod, který v ruském státě se děje, ... při změně vládního systému se nerozpadne v několik více méně samostatných, přátelských nebo řevni- vých celků? ... A potom: je Rusko skutečně ten přátelský stát, jsou Rusové skutečně oni naši bratři, kteří by nás ochotně zachraňovali za každou cenu? ... jsou také ještě lidé, kteří by si rusifikace právě tak málo přáli jako germanizace, kterým jho bratrské je stejně protivné a snad i odpornější nežli cizí ...” Takový citát by musel pražský cenzor zabavit ještě v polovině listopadu m.r. Dnes už v Praze žádná cenzura není - přesto by se redakce českých časopisů zdráhaly kladně se vyjádřit k Schauerově článku. Neboť v dalším textu autor dovozuje, že kdyby vývoj českého národa měl skončit ve slepé uličce a Češi byli postaveni před volbu poruštit se nebo se poněmčit, Schauer by byl pro germanizaci Čechů. V dnešní době národní euforie se zdá problém, který před více než sto lety trápil Schauera, naprosto neaktuální. Jeho nečasovost byla však dokazována už před 70 lety. Po roce 1918 přece už nehrozila našemu národu germanizace - a na možnost rusifikace tehdy nikdo ani nepomyslil. Jenže v roce 1939 se hrozba germanizace objevila jako neobyčejně aktuální nebezpečí. V roce 1945 se opakovalo nadšení z roku 1918: nebezpečí germanizace bylo zažehnáno a s hrozbou rusifikace nikdo nepočítal - nebo spíš na ni raději nemyslel. Jenže po roce 1948 se tato hrozba už nejevila tak nereálná, neboť stačilo, abychom se v budoucnu stali jednou ze sovětských republik a pak by se nám rozhodně nevedlo lip než třeba Ukrajincům. Od listopadu 1989 se zdá nebezpečí rusifikace zažehnáno a germanizace Čechům zřejmě také nehrozí. Jsou tedy Schauerovy »Naše dvě otázky« definitivně neaktuální? Doufejme, že jsou navždy neaktuální v tom smyslu, že se Češi nikdy nebudou muset rozhodovat mezi germanizací a rusifikací a že jim ani jedno ani druhé odnárodnění už nikdy hrozit nebude. Přesto zbývá výstražná úloha Schauerova programového článku. Neboť jeho úvodní slova přece zněla: „Co je naší základní vadou: žijeme den ze dne!” Náš národ je dnes stejně jako v Schauerově době početně nepříliš velký národ na strategicky významném bodě Evropy. Není myslitelné, že by naši mocní sousedé neusilovali nějakým způsobem ovlivňovat nás vojensky, politicky a hospodářsky. Nemůžeme proto žít ze dne na den, musíme mít promyšlenou politiku, odpovídající našim možnostem. Schauer viděl určité možnosti hájit české národní zájmy v rámci Rakousko- Uherska, ovšem jen za předpokladu, že tento stát nás bude před germanizací chránit. A v roce 1886 se Schauer domníval, že Vídeň nejenže v budoucnu nebude náš národ před germanizací chránit, nýbrž že bude napomáhat těm silám, které se o naše poněmčení budou snažit. Správně rozpoznal, že Rusko by Čechům přišlo na pomoc jen proto, aby je pak mohlo poruštit. Právě jen ze zoufalství této bezvýchodné situace plynulo jeho doporučení raději se poněmčit a zůstat tak v Evropě, než se poruštit a připojit se k výspě Asie. Schauer ve své době neviděl žádnou třetí cestu pro případ, že by se český národ dostal mezi mlýnské kameny Německa a Ruska. Je třeba přiznat, že ani dnes by neexistovala třetí cesta, kdyby mělo dojít k velmocenskému střetnutí mezi silným Německem a silným Ruskem. Naštěstí existuje dnes ještě další možnost: sjednocená Evropa, složená z rovnoprávných států. To je reálná odpověď na Schauerovy »dvě otázky« - ovšem za předpokladu, že nebudeme žít ze dne na den, nýbrž že všemi silami budeme usilovat stát se co nejdřív platnou součástí REPORTÉR/POLYGON 6/90 [pageend28]oné vznikající sjednocené Evropy. Schauer nebyl jen politický publicista, který se zabýval nepříjemnými otázkami. Byl také jedním z prvních našich moderních literárních kritiků. V článku »Čeho nám je třeba« z roku 1886 napsal slova, která svědčí o bystrém postřehu: „ Je ... veřejným tajemstvím, že naše poezie vleče s sebou slupku vejce, z níž se prokluba- la, že tato poezie - víc ještě než u národův ostatních, pohybuje se ye drahách romantismu.” Bystrý kritik se nedal zmást neustále opakovaným tvrzením o tom, že česká literatura 80. let je dávno na cestě realismu. A že je-li někde ještě romantismus v plné síle, pak je tomu tak u Poláků, rozhodně však nikoli u nás. Přesvědčení o tom, že české písemnictví tehdejší doby stálo ve znamení realismu, hlásali představitelé různých literárně vědných škol, se zvláštní urputností je však opakovali mar- xisté-leninisté. Oč poučnější a rozumnější byl ve své stati šestadvacetiletý kritik Schauer, který nemohl mít onen odstup od syrového materiálu, jaký měli koryfe- jové marxisticko-leninské takzvané vědy o literatuře o sto let později. JULIE SALCHEROVÁ DŮM BEZ POPISNÉHO ČÍSLA Protože jsem se narodila jako strašpytel, obcházela jsem náš dům po dva dny, než jsem sebrala tolik odvahy, abych tam vkročila. Popisné číslo, které chybělo co ten dům znám, chybělo ještě pořád a dveře šly otevřít stejně ztěžka, jako jsem to pamatovala před více než dvaceti lety, a musela jsem se o ně opřít celým tělem, než se pohnuly dovnitř, abych mohla vejít. Chodba byla značně sešlejší a viditelně špinavější než mi zůstávala ve vzpomínkách. To by Fanynka nikdy nedopustila. Fanynka bývala naše domovnice. Teď domovnici neměl, protože cedulka upevněná na chodbě hlásala, že dům je v socialistické péči. Proč by taky nebyl, ještě máme socialistickou republiku, tak proč ne socialistickou péči? Zvenčí byl dům krásně natřen, takže všecky secesní ozdůbky vynikaly a chodba vevnitř zase spíš připomínala hodně opuštěnou část věznice parmské, jak ji pamatuju z toho filmu, co jsem se při něm kdysi krásně naplakala. Výtah fungoval, asi byl kompletně zrenovován, protože chyběly vnitřní čtyřdílné dveře s okénky ze zabroušených skel s nějakým vyleptaným kapradím. Teď se cestou nahoru jen mihala zeď, na které si hodně cestujících vyzkoušelo, jestli jim píšou filcové tužky. Taky tam byly nějaké nápisy o lidech, které vůbec neznám. Například se tam pravilo, že »Blažena má ďábla v těle«. Byt je teď rozdělen, takže u dveří přibyl jeden zvonek. Zazvonila jsem a přišla mi otevřít moje sestra, kterou jsem taky neviděla přes dvacet let. Napřed mě tedy zkoumavě pozorovala kukátkem, pak radostně vykřikla a otevřela. Když jsem vešla, byla tam předsíň, která kdysi bývala můj domov. Ale teď v ní jen stály řady úplně cizích bot a musela jsem jí projít celou, než jsem vešla do toho kusu bytu, který zbyl sestře, a tam mě konečně uvítal na zemi maminčin koberec, kanape a věci, které kdysi ten domov dělaly. Nemylte se, žádné starožitnosti, se kterými může i za socialismu seběhnout chátrající buržoazie někam do Antikvy a udržet si životní úroveň. Jen kousky, různě nakoupený starý nábytek, záclony a talíře. Úplně bez ceny. Cenu mají jen pro mou sestru a pro mne. Káťa řekla, že je to děsně príma, že jsem přijela, ale prohlásila, že zrovna musí k holiči, tak ať na ni počkám, a až přijde od holiče, tak si popovídáme. Takže se vlastně vůbec nic nezměnilo, moje sestra Káťa totiž vždy trávila u holiče nejlepší léta svého života a vše šlo stranou, když přišlo na holiče. Mezitím, co jsem čekala, našla jsem si v knihovně album se starými fotografiemi rodičů a přesně na té stránce, co pamatuji, ještě pořád vězela kerenka v hodnotě 10,000 000 rublů, jedna z těch, co s nimi maminka před mnohem víc než dvaceti lety utíkala z Ruska. Do domu jsme se nastěhovali v polovině padesátých let, když byl dosavadní majitel bytu zachvácen šíleným steskem po vlasti a touhou po rodné Moskvě, a dal se s celou rodinou repatriovať do Sovětského svazu, »na rodinu«, jak tomu říkali, podepřen slibem té Moskvy a bytu tamtéž. Tyhle transporty bílých emigrantů organizovala tehdy sovětská ambasáda skrze Klub sovětských občanů v Československu, kterému se ovšem neřeklo jinak než Klub bělogvardějců. Tahle rodinka se dala ošálit. Neskončili v Moskvě, ale někde ve stepích Tádžikistánu, kde rodiče, nepřivyklí drsnějším podmínkám, záhy zemřeli a děti se zoufale - a marně - snažily vrátit se do Československa, kde se narodily. Pokud vím, tak se jim to nepovedlo nikdy. Ale ještě když přijel do USA Rudolf Cortéz, který musel chudák trávit nejlepší léta svého života tím, že miliónkrát zpíval »Španělskou zemi mám tak rád«, tak nás v USA velice diskrétně navštívil a mezi řečí se zmínil taky o tom, že v Tádžikistánu potkal na zájezdu dítka bývalých nájemníků našeho bytu, a vypověděl nám jejich truchlivou historii. Kam se vlastně ti nájemníci před námi počítali, nevím, ale byli to Rusové a čeští patrioti nám hodně malovali na dveře šibenice, zvláště ze začátku, stěhovali jsme se právě, když se to mlelo v Maďarsku. Maminka ty šibenice denně pečlivě smývala jádrovým mýdlem. Na byt jsme neměli dekret, pochopitelně, docela obyčejně jsme se tam nabourali a hned první noc jsme taky byli důkladně všichni ožráni štěnicemi. Ten bývalý nájemník prý dělal pro NKVD, sdělil nám pak kdosi, ale jeho konec v Tádžikistánu na to tedy nevypadal. Faktem je, že - až na otce samé ženské - jsme se nedaly a časem jsme nejen ty štěnice úspěšně vyplynovaly, ale dokonce taky získaly ždaný dekret. Ještě dneska mám uložené verše, které sepsal ouřada na bytovým referátu na mou další sestru. Jeho velká, čistá a platonická láska ten dekret jistě nějak urychlila, a tím se taky odsoudila k úplné platoničnosti. Naše maminka se brzy sčuchla s domovnicí Fanynkou a svorně spolu nadávaly na své manžely. Naše sousedka, snacha bývalého majitele té secesní nádhery, nám šila plavky a podprsenky, ve kterých vynikaly naše přednosti. Její tchán, bývalý kapitalista, už jen seděl v křesle a moc nemluvil, ani když jeho synek, v těch časech taxikář a později vedoucí různých pajzlů, mydlil švadlenu plavek a podprsenek, jakož i svou sestru, a troufal si i na jejího muže. Tento kapitalistický synek se totiž vyšvihl - kromě svých občanských profesí - taky u StB a když jsem se vrátila po více jak dvaceti letech, byl už několik měsíců mrtev. Umřel ošklivě, na rakovinu, jak jsem slyšela. Jeho ženuška, šička plavek, agresivní pražská panička, dokázala tím šitím, a jistě i manželovým dohledem nad různými pajzly, vydělat slušné jmění, na československé poměry dokonce zarážející. Byt naplnila cizokrajným nábytkem, sama se ověsila zlatém. Taky do bytečku nacpala různé cizokrajné mašiny na dělání zábavy, včetně televizního disku na příjem ze satelitů, a ještě i stihla platit tenisovým soupeřům svého syna za prohry, takže synek se vyšvihl mezi tenisové naděje. Synek taky obsadil tu část bytu, ze které jsem utekla, sestře zůstal právě jen ten její pokoj. Dne 17. listopadu 1989 se šička plavek dívala z našeho bývalého okna, měla k tomu ještě společnost dvou pánů, nutno dodat, ale všichni měli walkie-talkie a dirigovali ty speciální jednotky, co vlastně vůbec nebyly, jak se to tak vyšetřuje, ale fakt je, že ta paní volala: „Sekyra dvě, sekyra dvě, čtyři studenti utíkají do Platejze a šest do Perlovky!” A sekyra jedna jí tuze děkovala za pomoc, když ty dva v Platejzu a čtyři v Per- lovce ozbrojenci dostihli. REPORTÉR/POLYGON 6/90 29 [pageend29]Teď mi milá šička plavek padla taky kolem krku a tuze plakala pravé slzy za svého estébáckého manžela, co tak špatně umřel a uštědřoval jí nesčetné podlitiny. Pustila mě i do našeho bývalého bytu podívat se z okna, odkud dirigovala ty speciální jednotky a kde naše maminka mívala spousty kytek, na které lila kávový lógr a ve vodě rozpuštěný cigaretový popel. Teď tam žádné kytky nebyly. Ono by se přes kytky naší maminky taky nemohlo žádné dirigování speciálních jednotek konat. Zaplňovaly celé okno. Šička plavek měla jen starost, jestli se jí president Havel nebude mstít, nýbrž ho jednou prý její manžel vyhodil z hospody. Jak Havla znám, tak se mi to nezdálo, že by ho mohli z kterékoli hospody vyhodit, sousedka si to třeba pletla s nějakým jiným Havlem, ale přesto jsem ji uklidnila, že se jí mstít určitě nebude, i kdyby to náhodou byl doopravdy on, protože se mu už v životě staly horší věci. Fanynka už v domě nedomovníkovala, poznala jsem to ostatně hned jak jsem vstoupila. Napřed zemřel její muž, který nepatřil mezi naše oblíbence, protože nás honil utírat si boty, ale hlavně proto, že vedl usilovný boj se svým synem Pepíčkem, a my pochopitelně byly na Pepíčkově straně. Fanynčin muž měl detektivní talent a metody a snažil se, aby z kluka něco bylo. Takže Pepíčka nutil, aby se učil. Pepíček seděl dlouho na záchodě, tatínek však vypátral, že se tam šel jen ulejt, protože zjistil, že když Pepíček vypadl, splachovadlo se nekývalo. Jindy ho zase odhalil, že se neučil, neb je studená žárovka v lampě, a podobně. Fanynka Pepíčkovi nadržovala, tak jako my, asi i trochu víc, když byla jeho matka, a snažila se z něj taky ovšem vychovat pořádného chlapce, na kterého mohou být rodiče jen pyšní. Pořádkumilovnosti ho tedy naučila, přímo mu ji vcepovala, protože když šel jednou Pepíček domů ze Silvestra, už ve výtahu se svlékl a pečlivě si složil oděv, srovnal boty a uložil se na podlahu ke spánku. Všichni, kdo pak jeli výtahem, se mu velice obdivovali a nebudili ho. Mezi těmi všemi byla i naše maminka, která nám jeho pořádkumilovnost dávala za příklad. Často jsem si myslela, zda by se obdivovala takhle taky mně, kdyby mě našla ve výtahu, ale faktem zůstává, že já bych svůj oděv takhle nikdy složit nedokázala. Dodnes to nedokážu, naštěstí už jsem pod čepcem a mám na tyhle práce muže. Svůj boj s otcem Pepíček vyhrál vysoko na body. Všichni v domě, včetně rodičů, byli pevně přesvědčeni, že Josef studuje novinařinu, jak to ostatně dokazoval jeho index. Leč Pepíček nebyl troškař, věřil na to, že novinařina se vystudovat nedá, že novinář se musí narodit a v duchu těchto zásad si index vyplňoval sám. Byl sám na sebe spravedlivý a z některých zápočtů i zkoušek si uděloval dvojku, ba i horší známky. Ráno úderem osmé odcházel z domu do školy a zamířil rovnou na Václavák do Zlaté husy, kde si v prostředí sobě rovných a podobných tříbil znalosti i jazyk, a vskutku se posléze stal 30 úspěšným rozhlasovým redaktorem, až v roce 1969 ho vykopli, dokonce mu ani nedali šanci prohlásit se za pomýleného. Tak dobrej novinář to byl. Pepíčkův tatínek byl vskutku detektivní talent. V roce 1967 se na půdu našeho domu nastěhovala skupina policajtů, a že tam musí zařídit centrálu na řízení dopravy. No nevím, odněkud ze sklepa tam vytáhli svazek asi stovky různých telefonních káblíků, které vedli naším světlíkovým dvorečkem až nahoru na půdu. Můj muž na to řízení dopravy nějak nevěřil a vždycky se na chodbě vyklonil do dvora a ty drátky jim ustříhal. Zajímavý bylo, že nám pak pár dnů nešel telefon, ale všecka světla od Národního až na Můstek svítila normálně. A jednou k nám přišel Pepíčkův tatínek a povídá: „Někdo tady pořád stříhá těm fízlům ty kabely. Měl by si dát pozor, oni do toho teď pustih šest set voltů.” A opravdu, vedle těch telefonních drátů vedl tlustý kabel jak sloní palec, a ty barevný drátky byly namotaný kolem něj. Můj mužíček si ovšem věděl rady, měl hezkou zálesáckou sekyrečku. Někdy v dubnu 1969 ovšem všecky ty kábliky schovali do asi deseticentimetrový ocelový trubky, která byla dole u sklepa ještě zalitá betonem, a na to nestačila ani ta sekyra. V našem domě byla taky krejčovská dílna, za kapitalistů dokonce dost slavná, pak jen obyčejný Oděvní závody, že ano? Ty krejčí jsme znali všecky od vidění a když jsme se potkali na schodech nebo u výtahu, tak jsme se samosebou zdravili. V srpnu 1969 jsme se koukali z toho řečeného okna, pod kterým pochodovaly dějiny. Dokonce je měli i otevřené, protože stejně bylo všude plno slzného plynu a takhle aspoň trochu odvětrával. Dvacátého byla ulice dole úplně obsazená policií, mladými muži statných postav a veselé mysli, stříleli tam do nějakého výkladu, večer to pak bylo v TV jako řádění kontrarevoluce, tedy ten výklad s děrami, a jeden z těch krejčích, takový hrbatý, se vyklonil ven, když tam mydlili do nějakých lidí na chodníku, a zařval na ty veselé příslušníky dolů do ulice: „To se nestydíte? To jste Češi?” A veselí hoši se podívali, kdo je to povzbuzuje a asi šest se jich vydalo za roh, kde je vchod do našeho domu. My jsme se taky šli podívat na schody a potkali jsme pět těch bujarých chlapíků, jak táhnou toho hrbáčka a mydlí do něj pendreky. Chytal se zoufale našeho secesního zábradlí, ale dokázali ho vždycky pěkně lohnout obuškem přes prsty, aby jim nerušil výkon, a pak si ho podávali ze schodů dolů. Řval a řval o pomoc, a oni se vesele smáli. My se nesmáli, ale nepomohli jsme mu. Báli jsme se. Jen jsme dole dům zamkli na dva západy, aby s ním nemohli odejít i s ním, dokud jim někdo zase klíčem neotevře. A pak jsme utekli — a to až do Kalifornie. Řekli jsme si, že když pět silných a zdravých a velikých a veselých chlapců bije jednoho hrbatého, že to stejně nezachráníme, ale že v takové veselé společnosti snad ani nechceme žít. A vidíte, malinko přes dvacet let, a už jsem tu zase. Zpátky v našem domě. Pořád je tam ještě to krejčovství, fízlové se z půdy odstěhovali, z trubky u půdy čumí uřezané dráty a nahoře není kontrola městské dopravy, ale zase jen hezký secesní ateliér, kam si tehdy před rokem 1968 jeden náš známý karikaturista tahal slečny, až se rozvedl a hned zas oženil, a s tou novou ženou taky utekl, ale jen do Německa. Ten ateliér už - pochopitelně - někdo obsadil, ale tentokrát žádná »kontrola městské dopravy«. Ten někdo tam má visitku akademického malíře a ve dveřích vyříznutou podélnou díru na poštu, která tam nebývala. Ocelové dveře, které tam měli ti fízlové, zmizely beze stopy i s rámem jak na vrata k ruzyňské věznici. Dokonce díry po šroubech jsou zaky- továný. Pepíček taky už umřel. Když potom nesměl dělat v tom rádiu a navíc ho začali honit za příživnictví a nevedení života řádnýho socialistickýho člověka, nějak si to bral a spáchal sebevraždu. Je mi to líto, ačkoli ty lidi, kteří ho honili, tady pořád ještě někde chodí, a pravděpodobně pořád ještě ouřadují tam, co ouřadovali. Taky je mi líto, že jsem Pepíčkovi nemohla vrátit službu, kterou pro nás, jako dobrý kamarád, kdysi udělal. Když umřel náš, až do samého konce fintivý tatínek, tak ho Pepíček hezky oblékl a upravil do rakve, aby se v nebi líbil. Doufám, že se tam sešli a že mu tedy tu službu nějak oplatil tatínek sám nějakou protekcí starousedlíka v místě. Přijít někam, kde nikoho neznáte, je vždycky těžký a složitý. My to zažili. Nemyslím si, že v nebi to bude jiný. Taky je tam jistě dobrý někoho znát. Doufám, že jsou tam nahoře všichni a že se společně s námi radujou, že třeba zase budeme moct bydlit v našem domě, včetně dcery naší sousedky z druhýho patra, která se kdysi provdala za syna Krásnýho Miloše, ale už dávno před tím československým listopadem se s ním rozvedla a teď jen honem mění dětem jméno, aby se jim děti nesmály, až začnou příští rok chodit do školy, kde už je zase jen paní učitelka, žádná soudružka, a jiný normální věci. Že už i ta zlatými cingrlát- ky ověšená sousedka nebude mít zapotřebí být k šití plavek i »sekyra dvě« - a podobně. Třeba přestane i ta socialistická péče, a chodba bude zas čistá, jako za Fanynky . ® REPORTÉR/POLYGON 6/90 [pageend30]PORADY týkající se pojišťování, financování, podnikání, koupá a prodeje nemovistf (včetně firem) NEUTRÁLNÍ EXPERTIZY AGENTUR PAZDERA Kreuzplatz 20, CH-8008 ZÜRICH - Telefon 01 / 932 32 22 • Kladete si někdy otázku, zda je Vám známý způsob sociálního zabezpečeni, jak si dobře a Šetrně zařídit svou nemocenskou, co s opožděným vstupem do AHV, jak vysoké bude Vaše důchodové zabezpečeni, co se stane při přestěhování s »mfm« zajištěním, atd. ? • Uvažujete o podnikání v budoucnosti resp. o koupi rodinného domu, chaty ? • Chtěli byste výhodnou půjčku ? • Chcete uložit peníze s vyšším úrokem než poskytují banky a nevíte Jak ? • Jak šetřit a neztratit vysněný cit ? • Zajímáte se o koupi cenných papírů? Je pro Vás pětinásobek při výdělku zajímavý? • Zajímáte se o koupi nebo prodej nemovitosti ? • Víte, jak velkou náhradu mzdy budete brát v době pracovní neschopnosti při onemocněni nebo po úrazu ? • Máte zájem o vysvětlení možných kombinací různých pojistek ? • Láká Vás výhodná nabídka na »třetí sloup« pensijního zajištění? • Chtěli byste vědět, co je účelné a co není bezpodmínečně nutné si pojistit? Právě nyní záleží na tom, do jakých rukou se dostanete a jak daleko sahá možnost onoho odpovědného pracovníka. Rád Vám poskytnu veškeré informace ve Vaší mateřštině. Hubert P. PAZDERA POZOR! NOVINKA! POJIŠTĚNÍ ŘIDIČSKÉHO PRŮKAZU Nabízíme pojištění řidičského průkazu pro řidiče z povolání i pro řidiče amatéry. VÁNOCE V ČESKOSLOVENSKU se Skanditbusem (švédský klimatizovaný luxusní bus na místenky (WC, nekuřáci, občerstvení). Odjezdy z Bratislavy, Brna, Prahy a Plzně 20.12., 25.12. a 1.1,, z Bernu a Curychu 21.12., 26.12. a 2.1. Ceny za jednu cestu: Praha Fr.100.-, Brno Fr.120.-, Bratislava Fr.130.--. Další cesty: z ČSFR 23. a 30.4., 7.,15. a 20.5., ze Švýcar 25.4., 2., 9., 17. a 22.5.1991. FLORIDA je levnější než před 10 lety! Vč. letu a ubytování v hotelu Colonial Inn na týden Fr.980.-, dva týdny od fr.1180.--. Kombinace týdenní okružní jízdy po Floridě a týden v hotelu Colonial Inn od Fr.1598.-. PRAVIDELNÁ AUTOBUSOVÁ DOPRAVA ČSFR - Švýcarsko každou neděli do Prahy a Brna, každý pátek zpět. Jedna cesta: Fr.70.-. Napište si o nové prospekty! Využijte slevy při včasném objednání cest. Na rok 1991 připravujeme velkou cestu po Americe s krajanskou cestovní kanceláří v USA pod mottem: »Evropští krajané zdraví Ameriku«. Trvání cesty asi 18 dní, cena asi Fr.3500.-. Podrobnější informace v příštím čísle. ZAJIŠŤUJEME DOVOLENÉ PO CELÉM SVĚTĚ: letecky, lodní zájezdy (novinka: dovolená s dopravní lodí), busem, vlastními auty — hotely — byty, prostě VŠE, CO SOUVISÍ S CESTOVÁNÍM! NAŠE DVACETILETÁ ZKUŠENOST JE ZÁRUKOU PRO VAŠI SPOKOJENOST Naše kancelář je otevřena od rána 08,30 až do večera 18,30 h. Veškeré pojistky na Vaše cesty: ELVIA, Winterthur-Intertours,. Europäische Versicherung — i pro osoby přes 80 roků! Zajišťujeme vše: lety - auta - byty - lodě - motorhomy - bungalowy atd. atd. Těšíme se na Vaši návštěvu u nás v Effretikonu v Effi-Märtu nebo na Vaše telefo- nické zavolání: g 052 / 32 70 70 nebo 052 / 32 70 90._______________________ 20 LET KRAJANSKÉ CESTOVNÍ KANCELÁŘE POJIŠTĚNÍ NÁVŠTĚV Z ČESKOSLOVENSKA nebo jiné země Jistě uvítáte možnost uzavřít výhodné pojištění nemoci, úrazu či úmrtí, event, vč. převozu nemocného či zemřelého na náklady pojišťovny (i nad stáří 85 let). — Pojištění od 0,22 Fr. na osobu a den! Informujte seu: AGENTUR PAZDERA Kreuzplatz 20 CH-8008 ZÜRICH Telefon:CH: 01 - 932 32 22, D: 00411 - 932 32 22 Provoz 24 hodin denně, včetně nedělí a svátků. ÚŘEDNÍ PŘEKLADY Vašich dokladů pro veškeré oficielní účely výhodně a do 3 dnů provádí diplomovaný překladatel a soudní tlumočník Ing. JIŘÍ KOMÁREK Tösstalstrasse 74 8636 WALD (ZH) Telefon 055/95 52 73 ČESKÝCH KNIH a půjčovnu video Kazet MILAN CIMBUREK BADENERSTRASSE 698 CH-8048 ZÜRICH TELEFON 01/431 68 78 TELEFAX 01/432 95 92 . . .KRAJANSKÁ CESTOVNÍ . . . . . . KANCELÁŘ C-TOURS . . . . .... v Effretikonu sděluje:.......... Pravidelná autobusová doprava na lince Brno - Praha - Curych - Bern a zpět................................ Fr. 60.— Odjezdy z Brna každý pátek večer, odjezdy z Bernu každou neděli večer. Rezervace míst je nutná minimálně 14 dnů předem. Naším zástupcem v Brně je p.Snášel a je k zastižení na telefonním čísle 62 15 46. C-TOURS, 8307 EFFRETIKON Tel. 052-32700 nebo 052-327090 DĚDICTVÍ CS. OBČANŮ VE ŠVÝCARSKU A NĚMECKU vyřizuje firma: Pazdera für Versicherungs-, Finanz- und Unternehmensberatung sowie Immobilienhandel und Vermittlung .Kreuzplatz 20, CH-8008 Zürich & 01/932 3222 01/252 77 47 Telefax 01/932 52 03 REPORTÉR/POLYGON 6/90 31 [pageend31]REPORTÉR CH-8048 ZÜRICH, Postfach 1737 Dvouměsíčník »REPORTÉR« vychází v měsících leden, březen, květen, červenec, září a listopad. Vydavatel: Ludvík Friede (POLYGON Verlag, CH-8048 ZÜRICH, Postf. 1737) Telefon: (01) 432 17 68 REDAKCE: Sekretář: Jaroslav Lambert, Zürich Tel. (01) 372 09 30 Členové: Jan Beneš, USA Dr. Jaroslav Bohanes, Československo Adolf F. J. Karlovský, Švýcarsko P. Josef Koláček, Vatikán Dr. Helena Kosková, Švédsko Jan Kristofori, Švýcarsko Dr. Tomáš Krystlík, Německo Jaroslav Lambert, Švýcarsko Jindřich Lion, Rakousko Frank Marlow, USA Jára Mecù, USA Prof. Dr. Antonín Měšťan, Německo Prof. Dr. Jiří Nehněvajsa, USA Ota Rambousek, USA Jindřich Stikarovský, Jižní Afrika Pavel Stiller, Německo Dr. Rudolf Ströbinger, Německo Dr. Jaroslav Suchý, Československo Vladimír Škutina, Československo Prof. Dr. Ota Ulč, USA Vladimír Valenta, Kanada Arnošt a dr. Eliška Wagnerovi, Kanada Dr. Otakar Zoufalý sen., Německo Publikované články přinášejí mnohdy názory, s nimiž členové redakce či jejich část nesouhlasí. Tento časopis poskytuje však místo autorům různých názorů, pokud se ovšem řídí pravidly demokracie. PŘEDPLATNÉ 1991: pozemní a lodní cestou...........sfr. 44.— letecky............................................sfr. 52.— nebo ekvivalent v jiné měně. Tisk: Milan Cimburek, 8048 Zurich, Badenerstrasse 698. — Tel. 01-431 68 78 Zamýšlíte podnikat? Chcete si půjčit za nízkých úrokových sazeb peníze a na vysoké je zpeněžit? ČTYŘ- AŽ ŠESTINÁSOBNÉ ZVĚTŠENÍ KAPITÁLU Švýcarské bankovnictví a pojišťovnictví skýtá nejvyšší možnou záruku solidnosti a bezpečí. Nejsme vázáni žádnou společností. Můžete se spolehnout, že Vám objektivně poradíme spojení, které je pro Vás osobně nejvýhodnější. Znáte desatero výhod POJIŠTĚNÍ VAŠEHO KAPITÁLOVÉHO SPOŘENÍ VE ŠVÝCARSKU? Víte, jak platit splátky z ciziny do Švýcarska, jaká skladba pojistky je pro Vás osobně nejvýhodnější? Rádi Vám vše vysvětlíme naší mateřštinou, rádi Vám nestranně poradíme V POJIŠTĚNÍ, PODNIKÁNÍ, FINANCOVÁNÍ, PŮJČKÁCH, NÁKUPU A PRODEJI LÉKAŘSKÝCH PRAXÍ, FIREM, DOMŮ. POJIŠTĚNÍ PRO NÁVŠTĚVY Z ČSFR A JINÝCH ZEMÍ (nemoc, úraz, převoz, smrt) Pro cizince nabízíme POZEMKY A DOMY s povolením pobytu ve Švýcarsku, vč. financování. 0 ze Švýcarska: 01-932 32 22, ze Spolk. republiky Německo: 00411-9323222, z Rakouska: 0501-932 32 22, z Velké Británie: 010411-932 32 22. K disposici Vám jsme denně (i ve svátcích) plných 24 hodin. agentur für Versicherungs-, Finanz- und Unternehmensberatung Pazdera sowie Immobilienhandel und Vermittlung Kreuzplatz 20, CH-8008 Zürich Profit NEZÁVISLÝ HOSPODÁŘSKÝ A PODNIKATELSKÝ LIST Sídlo redakce: U Sovových mlýnů 9, Praha 1-Kampa, tel. 53 21 41 Adresa pro dopisy: poštovní schránka 1037, 113 56 Praha 1-Kampa fructus TRÄ2SAf DSGATAN 2 GBG -1 1311-130129 FIT FOR LIFE OVOCNÁ CUKRÁRNA V GOTEBORGU VÁM NABÍZÍ: ovocné polévky, ovocné speciality, ovocné zmrzliny, ovocné dorty NA VAŠI MILOU NÁVŠTĚVU SE TĚŠÍ RODINA LINKOVÁ TRÄDGARDSGATAN 2 411 08 GÖTEBORG Telefon 031 / 130129 HOTEL-PENSION Majitelka: Jana Šramová Zpříjemněte si u nás svůj pobyt, ať kratší či delší, budete-li v Norimberku. V létě máme k dispozici velkou slunnou terasu. - Místnosti cca pro20ósob pro soukromá setkání. — Máte-li čtyřnohého přítele, může přijít s Vámi. 8500 Nürnberg 40, Comeniusstr. 8 Telefon 0911/44 84 48 (přímo proti jižnímu východu hlavního nádraží) [pageend32]