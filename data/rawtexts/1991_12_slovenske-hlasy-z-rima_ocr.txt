Spedizione in abbonamento postale - Gruppo III. (70 %) ISSN 0394-8978 Slovenské hlasy z Ríma časopis slovenských katolíkov december 1991 ročník 40 Andrej Pauliny: DIEŤA NÁS PRIŠLO ZACHRÁNIŤ . . Mons. Dominik Hrušovský: PRED DESIATIMI ROKMI NAVŠTÍVIL SVÄTÝ OTEC NÁŠ ÚSTAV . . . . Antonio Socci: 7Q5-FRAGMENT VELKÉHO SVETLA? Štefan Šilhár: NÁBOŽENSTVO OSLOBODILO ČLOVEKA ....................................................... Viliam Judák: VEĹKÝ KŇAZ S MILUJÚCIM SRDCOM A. Jakubik: ZVLÁŠTNE VIANOCE KÚZELNÍKA. . 13 Adam Boniecky: SIBÍRSKY APOŠTOLSKÝ ADMINISTRÁTOR .................................................. 16 Jozef Leščinský: AMERIKA, ZEM VELIKÁ Štefan Polakovič: NÁROD A ŠTÁT . . . 19 22 Daša Kolářová: ANJEL STRÁŽNY MAL VOLNO . . 23 Kamil Tomko: JUBILEJNÝ KEVELEAR 24 2 4 6 9 11 [pageend1]DIEŤA NÁS PRIŠLO ZACHRÁNIŤ Každý rok prichádzajú Vianoce. Ale koľko je takých ľudí, čo prichádzajú k jasličkám s jednoduchou dušou pastierov? «Nepotrebujeme, aby nás zachraňovalo dieť a, — opakuje už dvetisíc rokov pyšný a nadutý svet, — zachráni nás pokrok, veda, zachránime sa sami». Je to večná domnienka, ktorá si nárokuje vymazať Boha zo života. Ako keby nestačili zrútenia sa toľkých ideológií, výbuchy nenávistí a zloby, zverstvá toľkých vojen, kruté nespravodlivosti. A predsa sa nájde človek, ktorý má nezmyselnú odvahu napísať : «Perspektíva budúcej spoločnosti spočíva v prekonaní náboženských a pseudovedeckých tabu... Pozemský raj je pravdepodobne už veľmi blízko, dosiahneme ho v krátkej budúcnosti. » Našť astie, že v poslednom čase je stále menej ľudí, ktorí ešte veria takýmto falošným prorokom. Pretože svet nie je o nič šť astnejší, ako bol napríklad pred päť desiatimi rokmi. Ba naopak, mnohí sú presvedčení, že ľudstvo je čoraz nešť astnejšie. Vedci, politici, sociálni pracovníci dvíhajú bezradne ruky, ako lekári pred príbuznými chorého, keď sa už nič nedá robiť. A tak sa každý rok vraciame k jasličkám. V nich a okolo nich je pokoj, chudoba, ticho, poníženosť . Sú v nich ešte dary, ktoré sme si doteraz neodniesli, lebo sme mali ruky a najmä srdcia plné neužitočných vecí a tie Božie dary sme ani úprimne nehľadali. Nehľadali sme úprimne Toho, ktorý sa nám chce totálne darovať. Preto nám Cirkev nástojčivo opakuje aj tento rok: «Dnes sa vám narodil Spasiteľ, Kristus Pán!» Vianoce sú toto a nič viac. Sú všetko. A my sme úbožiaci, hriešnici, bezmocní, krehkí, sme slabí, sme bedári. Všetko treba vykúpiť a spasiť v našom živote: naše myšlienky, také vznešené svojím pôvodom a také prázdne pre slabosť osoby, ktorá ich formuluje; treba oslobodiť naše túžby, schopné objať nekonečno a často také banálne a otrocké; našu citovosť , 2 [pageend2]schopnú rozvíriť vesmír na slávu Božiu a v skutočnosti pokorenú až do prachu našou sebaláskou a hrubým egoizmom a nemohúcnosťou, ktorú vyznávame každý deň, bez toho, že by sa nám podarilo vyslobodiť sa z nej: «Príď, Pane, vysloboď nás!» Je dobré, že Ježiš príde, aby som mu mohol povedať : «Pozri, potrebujem tvoju spásu; pozri, ako veľmi túžim, aby si ma vyslobodil z otroctva hriechu, môj jediný Spasiteľ! Ľudia mi azda pomôžu zachrániť jednu hodinu môjho života, ale môj život celý, celučičký, môžeš zachrániť iba Ty, lebo Ty si ma stvoril, Ty si ma vykúpil, Ty si ma obkľúčil tajomstvom, ktorým sú dejiny storočí. Ty jediný môžeš zachrániť môj život, život môj a životy všetkých mojich bratov a sestier. » Preto sa všetci modlime: «O Emanuel, náš Kráľ, Zákonodarca, naša Nádej a Spása národov, príď, zachráň nás, Pane náš Boh! » Kto nájde Spasiteľa, ten nájde a spozná aj Pannu Máriu, ako pastieri, ako mágovia, ktorí «uvideli dieť a s Máriou, jeho matkou» (Mt 2,11). Kto stretne Pannu Máriu, nevyhnutne spolu s ňou sa obráti k Tomu, kto je jej všetko a všetko aj v našom živote a nechá sa viesť ňou v prúde viery a lásky, darovania seba samého pre spásu bratov. Tak ako Ježiš chcel mať matku, aby sa mohol stať človekom a urobiť sa viditeľným a prístupným pastierom a ľuďom dobrej vôle, tak chce dnes « zobrať si telo » v nás, a dať sa spoznať naším prostredníctvom všetkým ľuďom ako ich Spasiteľ. Poslanie Cirkvi — a aj naším poslaním — ako bolo poslaním Panny Márie je ukazovať na Ježiša Krista, svedčiť o Ježišovi Kristovi, spoznať v ňom Spasiteľa sveta, žiť z neho a pre neho a prinášať ho celému svetu. Nechže sú takéto tohoročné vianočné sviatky! To vám všetkým zo srdca želá Andrej Pauliny, redaktor ShzR VYZNAČENIE PRE SLOVENSKÝ ÚSTAV SVÄTÉHO CYRILA A METODA V RÍME Bratislava 24. októbra 1991 Vážený pán biskup, s potešením si Vám dovoľujem oznámiť, že Predsedníctvo SNR 23. októbra 1991 na základe SNR č. 191 zo 17. mája 1990 udelilo Slovenskému ústavu sv. Cyrila a Metoda v Ríme Národnú cenu Slovenskej republiky za rok 1991 za vedeckú a publicistickú činnosť, ako aj organizačnú prácu v oblasti vydávania slovenských kníh v zahraničí a za významný prínos v šírení univerzálnych kresťanských hodnôt na Slovensku i medzi zahraničnými Slovákmi. V zmysle čl. X štatútu je udelenie Národnej ceny spojené s finančnou odmenou 80 000 Kčs. Dovoľte, vážený pán biskup, aby som Vám a všetkým Vašim spolupracovníkom touto cestou úprimne blahoželal k tomuto najvyššiemu oceneniu. Slávnostné odovzdanie cien sa uskutoční na Bratislavskom hrade. Presný termín Vám včas oznámime. S úctou František Mikloško 3 [pageend3]PRED DESIATIMI ROKMI NAVŠTÍVIL SVÄTÝ OTEC NÁŠ ÚSTAV Bola nedeľa 8. novembra 1981. Popoludní o štvrtej nám poriadková služba z Vatikánu oznámila, že sprievod so Svätým Otcom práve opustil Vatikánsky štát. Napnutie rástlo. Zrazu sme na hradskej počuli zvuk policajných sirén, pred bránou Ústavu sa začal pohyb a krátko pred pol štvrtou sa ukázalo veľké čierne auto so Svätým Otcom. Keď zastalo pred vchodom, pristúpil k nemu miestny biskup Otec arcibiskup Pangrazio, aby prvý pozdravil Jána Pavla II. Potom nasledoval riaditeľ Ústavu a všetci prítomní biskupi. Svätý Otec bol u nás Svätý Otec bol teda tu, s nami. Neuveriteľné sa stalo skutočnosťou. Tri týždne predtým skončil zotavovanie po atentáte a prvá cesta za vatikánske múry patrila Slovákom. « Môj pohľad sa nesie duchovne ďalej — povedal nám v homílii pri sv. omši — k tým všetkým, ktorých vy tu akosi zastupujete: pozdravujem vás, drahí Slováci, vo vlasti i za jej hranicami, všetkých vás z celého srdca a s otcovskou láskou pozdravujem.» Čo taká návšteva znamenala? Je pochopiteľné, že prv, než pápež ide niekam na návštevu, príslušné orgány Svätej Stolice dôkladne zvážia celú situáciu, preskúmajú vhodnosť takého mimoriadneho stretnutia a len po kladnom výsledku skúmania príde súhlas. Lenže ak sa už návšteva uskutočnila, vidí sa v nej uznanie, schválenie a povzbudenie. Preto som po návšteve Jána Pavla II. u nás pozoroval veľký obrat v hodnotení nášho Ústavu. Už predtým si nás všeobecne vo Vatikáne a v Ríme vážili, ale potom to bolo čosi iné. V homílii Svätý Otec povedal: « Dnes sme tu, na tomto mieste, kde duchovný odkaz sv. Cyrila a Metoda je pravidlom života a povedomým programom každodennej práce.» To je uznanie, aké si nezasluhujeme, ale nás nesmierne potešilo a stalo sa pre nás záväzkom do ďalšej činnosti. Počuť ho z úst hlavy svätej Cirkvi, to nie je každodenný zážitok. Odznelo. Preniklo nám do sŕdc, hrialo, oduševňovalo a hnalo do práce. A po návšteve? Nerobili sme pamiatkové tabule o udalosti, ale sme si ju zapísali hlboko do srdca. Mali sme Svätého Otca vždy radi, ale od 8. novembra 1981 sme ho mali ešte radšej a prejavovali sme mu svoju lásku, oddanosť a vernosť ešte vrúcnejšie. Naši seminaristi boli k tomu zámerne vedení. V našich časopisoch a knihách sme dbali o čistotu viery a neopomenuli sme šíriť lásku a úctu k pápežovi pri každej vhodnej príležitosti. Pri stretnutiach s návštevníkmi Ríma sme každého zameriavali týmto smerom. Niekoľkokrát sme boli na sv. omši v súkromnej kaplnke Svätého Otca, modlili sme sa za hlavu Cirkvi, sprevádzali sme ho na apoštolských cestách po svete so záujmom a modlitbami. Keď sa otvorili hranice Slovenska a zástupy pútnikov začali prichádzať do Večného mesta, sprevádzali sme ich na audienciu a pri sv. omšiach v Ústave sme vždy spomínali aj Jána Pavla II. Význam návštevy pre budúcnosť Početné zástupy pútnikov zo Slovenska v Ríme tvoria prechod do nového obdobia, ktoré je pred nami. Aký bude ohlas a dosah návštevy Svätého Otca v ďalšom živote Ústavu? Keď sa blížilo desiate výročie onoho 8. novembra, prosil som osobného tajomníka Jána Pavla II., či by nebolo možné ísť pri tejto 4 [pageend4]príležitosti na sv. omšu do súkromnej pápežskej kaplnky. Odpovedal mi, že láska Svätého Otca by s tým určite súhlasila, ale jeho únava — bolo to práve po návrate z Brazílie — to nedovoľuje. Uspokojili sme sa a na lásku odpovedáme láskou a oddanosťou. A nehanbíme sa za to, ba tu nachádzame silu aj do zmien, ktoré si nové okolnosti vyžadujú. Slovenský ústav sv. Cyrila a Metoda je teraz tiež na prelome: vývoj udalostí za posledné dva roky ovplyvnil aj náš život, veď sa cítime živou súčasťou Cirkvi, ktorá žije na Slovensku, živým údom národa pod Tatrami. Na začiatku školského roka 1991-1992 máme v Ústave desať kňazov a jedného bohoslovca zo slovenských diecéz. Konajú v Ríme na rôznych teologických učilištiach vyššie štúdiá. Pri jednej audiencii som prosil pre nich od Svätého Otca osobitné požehnanie. Usmial sa, požehnal, pozdravil všetkých a pridal: «Teším sa, že študujú v Ríme.» Máme z toho radosť aj my, a to aj tým viacej, že vieme, aká je na tomto poli vôľa Jána Pavla II. Takto je on vlastne stále medzi nami: svojou láskou, svojím požehnaním, svojím duchom. Dokazuje nám to často. Cítili sme to najjasnejšie na audiencii 6. novembra tohto roku, keď vo svojom prejave pre slovenských pútnikov spomínal výslovne desiate výročie svojej návštevy v Ústave. Povedal doslovne: « Pozajtra bude tomu desať rokov, čo som navštívil Slovenský ústav sv. Cyrila a Metoda. Dobre viem, ako sa tento Ústav pričiňoval o zachovanie viery na Slovensku, najmä vydávaním duchovnej literatúry a starostlivosťou o kňazský dorast. Viem, že Ústav je ideálnym zvýraznením prítulnosti Slovákov k rímskemu pápežovi. Viem, že pri púťach do Ríma aj vy navštevujete Ústav, aby ste pred návratom do vlasti vyznali spoločnou slovenskou bohoslužbou svoju vieru, že kde je Peter, tam je Cirkev. Nech s mojím apoštolským požehnaním rastie táto vaša viera a Slovenský ústav sv. Cyrila a Metoda nech naďalej vyvíja svoju činnosť v tomto smere. » Na desiate výročie návštevy Svätého Otca v našom Ústave si načim len želať, aby sa jeho slová na každej rovine a pre každého stali skutočnosťou. SB Dominik Hrušovský POĎAKOVANIE ÚSTAVU PREDSEDOVI SNR Vážený pán RNDr. František Mikloško Predseda Slovenskej národnej rady BRATISLAVA Rím 8. novembra 1991 Vážený pán predseda, rádiové správy a telefax predišli Váš list, ktorý prišiel dnes. Oznamujete mi, že Predsedníctvo Slovenskej národnej rady udelilo nášmu Slovenskému ústavu sv. Cyrila a Metoda v Ríme Národnú cenu Slovenskej republiky za rok 1991. Je to pre nás veľké prekvapenie, ale i veľká radosť. Prekvapenie, lebo sme nikdy pre takéto odmeny nepracovali a nepočítali sme, že by sa na našej ustanovizni súhlasne stretli rôznorodé zložky Slovenskej národnej rady. Radosť, lebo je to pre nás dôkazom, že zákonite zvolení zástupcovia slovenského národa nás považujú za svojich a oceňujú našu prácu ako «významný prínos v šírení univerzálnych kresťanských hodnôt». Ďakujem Vám za to z celého srdca, menom svojím aj menom pracovníkov Ústavu, a prosím Vás, aby ste tlmočili našu vďaku i všetkým, ktorí sa svojím hlasom o vyznačenie pričinili. Nepovažujeme ho za vavrín, na ktorom by sme mali zaspať, ale skôr za povzbudenie do ďalšej práce. S Božou pomocou sme v nej stále zotrvali a vidíme, že v slobode nové možnosti prinášajú i nové úlohy. Dúfame, že Pán Boh nám pomôže, aby sme splnili aj očakávania budúcnosti. S prejavom úcty ® Dominik Hrušovský 5 [pageend5]Takmer pred dvadsiatimi rokmi sa podarilo jezuitskému pátrovi O’Callaghanovi pomocou počítača identifikovať niekoľko riadkov fragments papyrusa, ktorý bol nájdený v kumránskej jaskyni číslo 7. Papyrusový zlomok je označovaný vo vedeckom svete 7Q5. O’Callaghan zistil, že ide o text z Evanjelia podľa Marka. Mnohí biblisti však nechcú prijať tento objav, lebo by museli pripustiť, že toto evanjelium bolo napísané okolo roku 50 a tým poprieť doterajšiu historicko-kritickú mienku, že evanjeliá boli napísané až koncom prvého storočia. 7Q5-fragment veľkého svetla? V minulom októbri sa v nemeckom mestečku Eichstätte jedného rána objavili na kostole a na domoch zástavy. Po ulicaich prechádzali sviatočne vyobliekaní ľudia. Keď ste sa ich spýtali na príčinu nezvyčajnej sviatočnej nálady, odpovedali: «Chceme sa poďakovať Panne Márii, pretože pomohla našim predkom zostať katolíkmi. » Do tohto starodávneho mestečka totiž neprenikol zo severu studený vietor protestantizmu. Tu bola pre niekoľkými storočiami založená jediná katolícka univerzita. Do tohto sympatického mestečka sa v dňoch od 18. do 20. októbra zišli špecialisti papyrusológovia, archeológovia a biblisti zvlášť Nového zákona, aby na tejto katolíckej univerzite diskutovali o fragmente papyrusa, ktorý bol nájdený v kumránskej jaskyni číslo 7 (zlomok je označovaný vo vedeckom svete 7Q5). Zišli sa vedci, aby podľa možnosti dali odpoveď na túto dôležitú otázku: Slová napísané na zlomku papyrusu 7Q5 sú slová z Evanjelia podľa Marka? Fragment je, alebo nie je najstarší písomný dokument Evanjelia podľa Marka? Ide o slová z Evanjelia podľa Marka? Na túto otázku odpovedajú vedci z USA, že historicky je to vonkoncom neprijateľné. Ide o výrok « skupiny znalcov Biblie », tak ich definuje americký časopis U.S. News. V knihe týchto vedcov Gospel of Mark, Red Letter Edition, Polebridge Press Sonoma, California, je napísané: « Osemdesiat percent viet pripisovaných Ježišovi Kristovi v Evanjeliu podľa Marka je apokryfných, dokonca aj slová pri Poslednej večeri («toto je moje telo»). Aj ostatné slová sú poď’a nich rekonštruované v neskoršej dobe. Iba jedna jediná veta je vraj autentická: « Čo je cisárovo, dávajte cisárovi, a čo je Božie, Bohu » (Mk 12,17). Nech to slúži ako príklad historicko-kritic- kej metódy, ktorá už mnoho rokov prevláda aj u väčšiny «znalcov» Biblie v Katolíckej cirkvi. Hlavný pilier, o ktorý sa opiera celá budova biblických diskusií, je datovanie evanjelií a iných spisov Nového zákona. Tieto texty by neboli podľa exegétov historicko-kritickej metódy správy priamych svedkov, ktorí udalosti okolo Ježiša Krista videli alebo o nich počuli, ale len zveličené, mytické a teologické výplody kresťanských spoločenstiev, spísané mnoho rokov po Spasiteľovej smrti. Bez toho, že by sa títo vedci verejne k tomu príznak, a žiaľ nielen vedci, ale aj niektorí biskupi, všetci sú zajedno s touto mienkou. V nedávnom texte jednej komisie Biskupskej konferencie v USA možno čítať — ako príklad — aj toto: rozpor medzi Ježišom Kristom a členmi najvyššej židovskej rady (čo zapríčilo Ježišovi odsúdenie na smrť) je vraj 6 [pageend6]vynález kresťanov okolo roku 90. « Opis o farizejoch a o saducejoch, ako ho predstavujú evanjeliá, je poznačaný teologickými náhľadmi evanjelistov z doby definitívneho spísania textov, totiž niekoľko generácií po Ježišovej smrti »; « nepriaznivé ba priamo nepriateľské postoje proti židom a židovstvu sa včleňujú do historického kontextu konfliktov medzi kresťanmi a židovskými spoločenstvami počas posledných desaťročí prvého storočia. » Tento americký dokument bol publikovaný a uvedený do talianskeho vydania Mons. Klementom Rivom, členom Pápežskej ekumenickej komisie, ktorý vyučuje na Lateránskej univerzite. Tú istú hudbu možno počuť aj v starej Európe. Veľmi vážny vedec Harald Riesenfeld smutne podotýka: « Nemecké biblisti a teológovia? Nikto z nich v Nemecku nemá odvahu vyhlásiť, že Pavlove listy boli napísané pred rokom 120 nášho letopočtu. » Otázka datovania evanjelií Otázka datovania evanjelií — a tým aj teória historicko-kritickej metódy — sa dostala do krízy objavom jezuitského profesora O’Callaghana. Fragment 7Q5, ktorý bol nájdený v kumránskych jaskyniach a ktorý José O’Callaghan vedecky počítačom preskúmal, obsahuje verš z Evanjelia podľa Marka (Mk 6,52-53): «lebo nepochopili, ako to bolo s chlebmi; ich srdcia boli otupené. Keď sa preplavili k druhému brehu, došli do Gene- zareta a tam pristáli. » Teda by išlo o najstarší rukopis evanjelií, o text pochádzajúci z rokov okolo 50-68. Text teda mohol napísať niekto, kto bol svedkom Kristových činov, išlo by o vernú kroniku a nie o rekonštrukciu ďalších kresťanských spoločenstiev. Úradný establishment rozhodol, že tento objav nemal byť zverejnený, ba nemalo by sa o ňom ani len hovoriť. Viacerí profesori sa priamo oborili na pátra O’Callaghana, zasypali ho nadávkami a urážkami a celý jeho objav sa snažili všemožne zakryť a zahmliť, iba dnes po devätnástich rokoch bol tento objav prediskutovaný na medzinárodnom sympóziu v Eichstätte. Pre úplnosť pravdy treba pripomenúť, že na sympózium boli pozvaní aj «tlmiči», aby sa konfrontovali o fragmente 7Q5, ale odriekli svoju účasť. V prvom rade veľmi vážený Kurt Aland, ktorý pracoval na normatívnom texte Greek New Testament. Jeho dávne vyhlásenie bolo akoby položením náhrobného kameňa na 7Q5. Pred niekoľkými mesiacmi však Ferdinand Rohrhirsch z eichstättskej univerzity pu- Páter O’Callaghan, jezuita, so svojím generálnym predstaveným pátrom Kolvenbachom. blikoval dielo Markus in Qumrän? Wuppertal 1990, ktoré muselo zaiste Alanda priviesť do rozpakov. Rohrhirsch vyrozprával pre taliansky týždenník U Sabato: «Prečítal som knihu Carsten Peter Thieda, filológa, ktorý označoval objav pátra O’Callaghana za absolútne istý a potom knihu Kurt Alanda, ktorý zasa definoval objav za absolútne falošný. Dostal som sa do pomykova. Niekto z tých dvoch urobil chybu, povedal som si. A tak som na základe metódy Karla Poppera trial and error aplikoval princíp omylnosti na postup obidvoch vedcov. » Aký bol výsledok? « Zistil som počítačom, že výskum, ktorý urobil Aland nad fragmentom, bol negatívny. Pretože Aland použil nesprávne naprogramovanie, nakoľko nevložil do programu dva dôležité prvky z 7Q5: totiž variantu tau namiesto delta a paragraphos pred Kai. Tak nemohol dosiahnuť iný výsledok ako negatívny. Je nemožné, aby počítač dokázal niečo, proti čomu je presne naprogramovaný. » Je len zrejmé, že profesor Aland sa rozhodol nepredstaviť sa na sympóziu v Eichstätte. 7 [pageend7]« Škoda, Aland by nám bol mohol konečne vysvetliť raz navždy, prečo je nemožné, aby evanjeliá mohli byť napísané pred rokom 68. Jeho téza je skreslený názor, ktorý nám je vnucovaný už roky a roky, ale nikomu sa neuráčilo vysvetliť nám jeho racionálnu príčinu. » Kto takto hovorí je profesor Carsten Peter Thiede, mladý protestantský filológ, ktorý dal svojím dielom z roku 1986 O’Callaghanovmu objavu dokumentovaný vedecký základ, totiž paleografický. Jeho dielo dal do taliančiny preložiť Pápežský biblický ústav v Ríme a vyšlo pod názvom U piü antico manoscritto dei Vangeli roku 1987. V novembri vyjde v Anglicku Tiedeho nová kniha o fragmente 7Q5 pod názvom The Earliest Gospel manuscript (The Qumran fragment 7Q5 ana its significance for New Testament}. Kniha je výsledkom dlhoročných štúdií nad originálom papyrusu, ktorý sa nachádza v Jeruzaleme. Všetci ostatní, najmä tí, ktorí sú proti O’Callaghanovmu objavu, vynášajú rozsudky na základe svojich štúdií, vykonaných nad fotografiami fragmentu. Je zaujímavé, že v jaskyni číslo 7 sa našli aj mnohé iné fragmenty a výsledky štúdií o týchto zlomkoch nikto nepopiera..., ale proti 7Q5 sa oborili veľmi mnohí. Profesor Thiede medzi iným napísal aj toto: «Identifikácia 7Q5 ako Markovho textu (Mk 6,52-53) bola by možná už aj na základe deviatich litier v troch riadkoch, ktoré uznávajú aj tí, ktorí sú proti. Ich evidencia spolu so slovom paragraphus/spatium je taká zjavná, že aj ostatok fragmentu má byť skúmaný takým spôsobom, aby sa zistilo, či niektorá zo stôp protirečí identifikácii, ktorá sa zakladá na jadre papyrusu. Dokázal som, že nijaká stopa nie je v protivé so spomínaným jadrom.» V Eichstätte bolo po prvý raz oficiálne uznané, že fragment prináša text z Evanjelia podľa Marka a to aj od takej vedeckej autority akou je Herbert Hunger, svetoznámy znalec gréckych papyrusov. Tento vyhlásil: « Z hľadiska papyrusologického štúdia je identifikácia O’Callaghana správna. Ja som presvedčený, že ide o text z Evanjelia podľa Marka, hlava 6, verše 52-53. Nemám nijakú námietku proti. Viem, že sú teológovia, ktorí sú proti tejto identifikácii a vyvíjajú takmer nerozumný odpor, ale iba z teologických dôvodov. Dôsledok je veľmi jednoduchý; museli by nanovo preštudovať otázku datovania evanjelií. Ja si však myslím, že táto otázka datovania evanjelií sa nástojčivo natíska aj z iného hľadiska: filologického. Veď pred nedávnom profesor Zuntz datoval Evanjelium Marka na rok 40. Na sympóziu v Eichstätte profesor Thiede predložil aj iný objav pátra O’Callaghana, rtorý je ešte tajomnejší ako fragment 7Q5. ide o fragment číslo 4. Pochádza z tej istej jaskyne a je písaný po grécky a na papyruse. Profesor O’Callaghan svojho času pracoval na všetkých osemnástich zlomkoch z jaskyne číslo 7. Napríklad pre fragment číslo 6 sa snažil dokázať, že ide o verš so Skutkov apoštolov (Sk 27,38) a 10. fragment obsahuje podľa neho verš z Druhého Estu svätého Petra (2 Pt 1,15). Všetci experti sa naňho oborili priamo s pohoršením a zhrozili sa pri myšlienke, že by apoštolské Esty mohĽ byť datované okolo roku 50. Páter O’CaUaghan vyhlásil, že tieto identifikácie textov považuje iba za «možné », vidiac malé rozmery papyrusových zlomkov. Na druhej strane je si však istý, že fragment číslo 4 obsahuje verš z Prvého Estu Pavla Timotejovi, kde Pavol celkom prorocky píše: «... niektorí odpadnú od viery a budú sa pridržiavať zvodných duchov a učenia démonov » (1 Tim 4,1b). Prečo až po dvadsiatich rokoch? Prečo tento objav jezuitu O’CaUaghana — ktorý má také dôležité, ba priamo senzačné dôsledky — bol doteraz zaznávaný a ignorovaný? Túto záhadu vysvetľuje profesor Thiede: « Tento fragment je zo všetkých najväčší, obsahuje slová, ktoré sú veľmi dobre čitateľné, lebo pochádzajú z pravej strany papyrusu, obsahuje teda koncovú časť slov a textov: čo je po stránke technickej prípad takmer ojedinelý a je to prvok veľmi vzácny. Môžeme preto tvrdiť s istotou, že fragment 7Q4 je identifikovaný s istotou. Ktosi druhý navrhol inú mienku, že ide o text z Knihy Enocha, ale ja si myslím, že som v novom vydám mojej prvej knihy veľmi jasne dokázal, že táto hypotéza je neudržateľná. » Ostáva otázka: prečo sa tento objav ignoruje? «Pre veľmi jednoduchú príčinu. Aj tento papyrus je datovateľný okolo roku 50. Keby sa pripustilo toto identifikovanie textu fragmentu 7Q4, tým by sa potvrdilo, že v jaskyni číslo 7, ktorá bola zapečatená roku 68 sa nachádzajú novozákonné texty. Doteraz sa a priori zamieta, že v kumránskych jaskyniach by sa mohĽ nájsť texty Nového zákona. V Eichstätte sa po prvý raz prelomila cenzúra nad najstarším rukopisom evanjeĽí. Najzaujímavejšie prednášky na sympóziu 8 [pageend8]predniesli: protestantský vedec, filológ, Thiede, papyrusológ Hunger a konvertita Riesenfeld. Oficiálna časť katolíckych exegétov zostáva v opozícii a bráni silou-mocou historicko-kritickú metódu. Napríklad Mons. Gianfranco Ravasi, člen Pápežskej biblickej komisie, v rozličných článkoch publikovaných v Taliansku, obmedzuje rozmer O’Callagha- nových objavov a výskumov a obžalúva časopis U Sabato, že sa nechá unášať « argumentami, ktoré nemajú nič spoločné s palegrafiou » a « mieša apologetiku s vedou ». Biblista Ravasi je presvedčený, že evanjeliové texty vznikli na konci prvého storočia. Mnohí vedci, papyrusológovia, archeológovia, filológovia zaujali veľmi vážny postoj voči O’Callaghanovým objavom a ako praktický výsledok sympózia v bavorskom mestečku Eichstätte vydali túto výzvu: otvoriť a sprístupniť kumránsku jaskyňu číslo 7. Veľmi mnohé svetové kapacity: Harald Riesenfeld z Uppsaly, Herbert Hunger z Viedne, Carsten Peter Thiede z Wetzlaru, Bargil Pixner z Jeruzalema, Bernard Mayer z Eichstättu, Rainer Riesner a Otto Betz z Tubingy, Benedikt Schwank z Mníchova, James Charlesworth z Princetonu, Earle Elfis z Fort Worthu, Eugen Ruckstuhl z Luzerny, Hans Burgmann z Of- fenburgu podpísali úradnú žiadosť na izraelskú vládu, aby povolila nové výskumy v kumránskej jaskyni číslo 7 a na jej okolí. Možno, že zosunutá podlaha tejto jaskyne skrýva ešte neodhalené papyrusy. Teda sme v očakávaní nových objavov a nových prekvapení. Antonio Socci Preložil a upravil A. Pauliny NÁBOŽENSTVO VYSLOBODILO ČLOVEKA Pohovor s francúzskym kardinálom Poupardom, vedúcim Pápežského inštitútu pre dialóg s neveriacimi — Eminencia, čo si Vy o tom myslíte? « Ponajprv by som povedal, že sa nemá preháňať v tvrdení, ako keby náboženstvo bolo mŕtve a teraz znovu ožilo. Skôr sa zmenilo povedomie tohto úkazu. Aj sociológovia začínajú odhaľovať, že náboženská skutočnosť nie je tým, ako si to nárokoval predstaviť filozof August Comte, totiž, že je len momentom v evolúcii ľudstva; kým náboženstvo je základným rozmerom ľudskej existencie, i keď vonkajšie náznaky, ako sa často stáva, zdajú sa opačné. » — Náboženstvo je úkaz, ktorý sa predstavuje s veľkými rozdielmi v Európe. Aké sú jeho charakteristické črty na Západe? «Na Západe po určitej privatizácii náboženstva sa znovu odhaľuje jeho sociálny a zároveň etický a mystický roz- Charles Péguy už na začiatku tohto storočia rozprával o svete, o spoločnosti, vytvorených «pomimo kresťanstva ». Teraz od určitého času sa rozpráva o «oživení» náboženstva, o jeho « obnove ». Ako keby náboženstvo bolo prv mŕtve, skončené, a teraz znovuzrodené k novému životu, k novej energii, k novým interpretáciám. Avšak čo je pravdivého v tejto diagnóze? — Na túto sugestívnu otázku odpovedá kardinál Paul Poupard, vedúci Pápežského inštitútu pre dialóg s neveriacimi, ktorý sa nedávno zúčastnil na stretnutí v Turíne, kde sa rokovalo na tému «Náboženstvo a Európania ». mer a to s oživením skupín, čo sa modlia a s návratom veľkých pútí. Pápežstvo, aj keď sa kritizuje, stalo sa faktom, ktorý má mimoriadnu historickú dôležitosť. » — A v strednej a východnej Európe? Náboženstvo nielen že sa nestalo prvkom odcudzenia, ako to tvrdil Marx, ale sa ukázalo prvkom oslobodzovania človeka... «V strednej a východnej Európe utópia « pozemského raja» stvorila peklo sociálne, ekonomické, etické, ba aj osobnév. Tá utópia je skutočným Cernobylom duší. Kráľovstvom klamstva. Cirkev, všetky cirkvi, sa stali, naopak, terénom opravdivého oslobodzovania od klamstva a od podvádzania, od osobného a sociálneho odcudzenia. » — Koniec marxistickej utópie znamená stroskotanie nielen ideologické, politické, ekonomické, ale predovšetkým stroskotanie v oblasti duchovnej, v oblasti boja proti náboženstvu, proti cirkvám. Nuž aké sú následky pre budúcnosť náboženstva? 9 [pageend9]«Následky skrachovania marxizmu-leninizmu sú pre budúcnosť náboženstva veľmi veľké. Predovšetkým tento pád znamená koniec veľkého klamstva. Nebolo pravdou, že marxizmus bol vedecký; inteligencia, ktorá tomu verila, stratila vo veľkej miere svoju vieryhodnosť. Inými slovami, pre moderného človeka, ktorý chce byť slobodným, stáva sa evidentné, že Boh nie je nepriateľom jeho slobody, ale je jeho najbezpečnejším spojencom. Otvára sa teda nový priestor pre katolíckú kultúru.» — Na stretnutí v Turíne profesor Alexander Tzypko vo svojom príspevku rozprával o veľkých prekážkach, s ktorými sa stretáva obrodný proces Ruskej pravoslávnej cirkvi. Vravel, že tamojšia inteligencia je ešte ateistická, že určitá časť vládnucej triedy je novoboľševická. Či sú to nie poburujúce náznaky? « V týchto dňoch istý priateľ z Madagaskaru ma oboznámil s miestnym porekadlom, ktoré sa vzťahuje na padajúce stromy: «II tombe, mais s’appuye sur ďautres arbres»: padá, ale sa opiera o iné stromy. Netreba zabúdať, že tri po sebe nasledujúce generácie nepoznali iné ako ateistickú kultúru a to prostredníctvom silných prostriedkov totalitnej moci. Komunizmus isteže chcel stvoriť nového človeka, ale sa mu to nepodarilo. Podarilo sa mu však zničiť predošlého človeka, zapríčiniac tak schizofréniu vládnúcej triedy. Bude teda treba času, energie, inteligencie, odvahy a bude potrebné viesť dlhý boj, aby sa to zmenilo. Akokoľvek, nijaká ľudská moc nebude môcť zastaviť silu Božej pravdy a svedectvo svätých ľudí. » Z taliančiny preložil Štefan Šilhár, SDB VZTAH MEDZI RÔZNYMI DRUHMI LASKY A ŠŤASTÍM ČLOVEKA Americký sociológ John Alan Lee zistil, že v láske medzi snúbencami a manželmi možno rozlišovať tri zložky. U jednotlivých párov snúbencov alebo manželov môže prevládať jedna zložka nad druhou. John Lee pomenoval spomínané zložky lásky takto: Eros, Ludus po slovensky Hra a Storge čiže Priateľstvo. Zložka Eros je podľa neho vášnivá láska, zložka Ludus je akoby hra medzi partnermi, a zložka Storge je trvalé, verné priateľstvo. Tieto tri zložky sa podľa Johna Lesa medzi sebou kombinujú a vytvárajú tri rozdielne štýly lásky. Lee nazval tieto štýly gréckymi menami: Mánia, Agapé a Pragma. Mánia sa zakladá na erotickej a hravej zložke, teda na Erose a Luduse, a vedie k posesívnej, čiže prisvojovacej a k obsesnej čiže neodbytnej láske. Štýl nazvaný Agapé je utvorený z erotickej a priateľskej zložky, teda z Erosu a Storge, a vedie k nezištnej, altruistickej láske. Pragma sa skladá z priateľskej a hravej zložky, teda zo Storge a Ludusu, a vedie k typu lásky, ktorá sa prejavuje najmä vo vzájomnej pomoci. Potiaľto schéma rôznych štýlov lásky, ktorú predložil spomínaný americký sociológ John Alan Lee. Dvaja výskumníci z Americkej univerzity v meste Austin, Yancey a Berglass urobili prieskum na základe vyššie uvedenej klasifikácie štýlov lásky, aby zistili, v akom vzťahu sú tieto rôzne štýly lásky so životným šťastím. Urobili vzorku z deväťdesiatich ôsmich študentov a študentiek tej istej univerzity a prišli k týmto záverom ohľadne skúmaných osôb. Mánia bola v zrejmom protiklade so životným šťastím. Inými slovami posesívna a obsesná láska sa často prejavuje u žien a mužov, ktorí sú v živote menej šťastní. Aj Ludus bol v rozpore so šťastím, ale iba u žien. To značí, že ženy zväčša odmietli povrchné styky s partnermi. Už spomínaný sociológ John Lee konštatoval, že láska chápaná ako hra zo strany mužov (ale niekedy aj žien), je znakom životného sklamania takých ľudí, ktorí sú neschopní utvoriť trvalý životný zväzok s jednou osobou. Medzi Agapé a životným šťastím spomínaní výskumníci zistili veľmi jasný príčinný vzťah, ale skôr u žien. To značí, že tie ženy, ktoré vedeli nezištne milovať, boli alebo sa pokladali za šťastné. Pravda, zvyčajne si očakávali, že ich láska bude zo strany partnera, ako aj iných ľudí, opätovaná takou istou altruistickou láskou. Aj z tohto výskumu vyplýva, že nezištná, altruistická láska, nazvaná Agapé, je prameňom životného šťastia, ako to bolo vždy, už od začiatku ľudstva. Takáto láska je predpokladom šťastného manželstva. Ako je zrejmé, citovaní odborníci sa zaoberali iba láskou na ľudskej rovine. No pre kresťanských snúbencov a manželov sa otvára úplne nový rozmer. Sviatosťou manželstva sa ich vzájomná láska stáva účasťou na láske, ktorou sám Ježiš Kristus miluje svoju Cirkev. Teda láska kresťanských manželov má nadprirodzený, priam božský rozmer, ktorý nesmierne prevyšuje čisto ľudskú lásku a pritom ju v sebe zahŕňa. Preto ich vzájomná láska — ako hovorí Sväté písmo — «je silnejšia ako smrť ». K. Poláček 10 [pageend10]V čase, keď už zima strácala svoju moc, ale jar bola ešte ďaleko, sa v rodine nábožného roľníka Jána a Márie rodenej Polonyiovej, v zemepanskom mestečku Oslany, narodil druhý syn. Kaplán Emil Duchoň ho už na druhý deň, 10. februára 1892, pokrstil a dal mu meno Eduard. Po základom vzdelaní v cirkevnej škole sa rodičia na návrh učiteľky Veroniky Strelinkovej, ktorá mu vraj predpovedala, že bude z neho generál alebo biskup, rozhodli dať študovať syna na Piaristické gymnázium v Prievidzi. Keďže v srdci mladíka sa ozval hlas pozývajúci do vinice Pánovej, mladý Eduard po absolvovaní štyroch ročníkov s výborným prospechom vstúpil do Malého biskupského seminára v Nitre. Z výročnej správy nitrianskeho gymnázia (v školskom roku 1910/11) sa dozvedáme, že 8. triedu navštevovalo 32 študentov. Čistý «jednotkár» bol len Eduard Nécsey. Predstavení poslali mimoriadne nadaného, ale skromného žiaka, na ďalšie štúdiá na Ci- sársko-kráľovskú univerzitu do Innsbrucku v Rakúsku. Po 5-ročnom štúdiu tu prijal z rúk Mons. Žigmunda Waitza, ti- tulárneho biskupa cibirienske- ho, v kostole Najsvätejšej Trojice 30. júna 1915 kňazskú vysviacku. Rok ešte pokračoval v štúdiách na teologickej fakulte a ako kaplán v Trenčianskej Teplej, ktorá bola prvým a jediným kaplánskym miestom (1916- 1921), bol promovaný za doktora posvätnej teológie. V jeho pozostalosti sa zachovalo množstvo kázní, ktoré predniesol po slovensky, a to aj v čase silného národnostného útlaku za rakúsko-uhorskej monarchie. S veľkou láskou sa popri pastoračnej práci venoval chudobným, ktorých bolo i v Trenčianskej Teplej a okolí viac ako dosť. Neúnavne zastával práva robotníkov v cukrovare. Láskou nového kaplána sa stala chudoba — « miláčik Kristov ». Najradšej išiel po skončení kňazských povinností medzi robotníkov, Sté výročie od narodenia arcibiskupa Dr. E. Nécseyho, 1892-1992 ktorí zápasili o väčšiu skyvu chleba pre seba a svoju rodinu v miestnom cukrovare. Ako dobrý pastier však dbal, aby neutrpeli ani ich nesmrteľné duše. Roku 1921 bol povolaný na zodpovedný úrad špirituála v Kňazskom seminári v Nitre. Vďačne si na neho spomínajú po rokoch: « Čo vidíte na mne dobrého, mám od špirituála Nécseyho», hovoril nejeden kňaz. V hlbokých rozjímaniach prelieval zo svojej duše všetku skúsenosť, čnosť a svätosť, ktorú si nadobudol v seminári a prepálil na ohni skúšok vo svete. Popri zodpovednej funkcii špirituála pribúdali ďalšie. Prednášal homiletiku, pedagogiku, katechetiku, liturgiku, biblické vedy a predovšetkým dogmatiku (1923-35). Horlivá neúnavná práca Dr. Eduarda Nécseyho nezostala bez povšimnutia. V roku 1923 bol vymenovaný za biskupského tajomníka, prosynodálneho notára a pápežského komorníka. Roku 1935 sa stal riaditeľom biskupskej kancelárie a 1941 generálnym vikárom a bol vymenovaný za kanonika-kantora. Medzi tým v rokoch 1939-41 zastával funkciu predsedu Misijného spolku na Slovensku. V týchto úlohách množstvo ľudí prešlo jeho jemnou rukou, v ktorej bolo cítiť milujúce srdce člo- veka-kňaza. A keďže so zvláštnou starostlivosťou volal Duch Svätý nástupcov do apoštolského úradu, spočinul i na vzdelanom kňazovi vysokých mravných kvalít. Prejavilo sa to pápežským menovaním Pia XII. v dekréte, v ktorom menuje Dr. Eduarda Nécseyho za titulárneho biskupa velického a pomocného biskupa nitrianskeho. Nový biskup si zvolil heslo — « In omnibus caritas » — « Vo všetkom láska », ktoré sa usiloval zo všetkých síl naplniť i vo vedení starobylého biskupstva v úlohe apoštolského administrátora po smrti arcibiskupa Karola Kmeťku (t 1948); či to bolo v ťažkých povojnových alebo päťdesiatych rokoch, keď vláda položila ústavné a zákonné základy totálnej kontroly Cirkvi zo strany štátu a tým i jej plánovanej likvidácie. Otec biskup i počas zostrenej izolácie (jún 1950 - marec 1951), keď nemohol prijať ani matku, ktorá ho prišla navštíviť, nestrácal lásku a dobrotu k tým, ktorí mu bránili naplno vykonávať apoštolský úrad, spôsobujúc mu veľa príkoria a bolestí. Ako senior biskupského zboru musel neraz riešiť mnohé problematické otázky vo vzťahu k štátu. Napriek svojej jemnosti bol neústupný, keď išlo o pravdu a spravodlivosť. 11 VEĽKÝ KŇAZ S MILUJÚCIM SRDCOM [pageend11]Pri jeho stručnom sledovaní životných osudov nemožno obísť aktívnu činnosť pána biskupa na Druhom vatikánskom koncile, kde sa zúčastnil všetkých zasadaní. Tiež na zasadaniach koncilovej komisie, ktorej bol členom, a komisie pre laický apoštolát. Roku 1967 sa zúčastnil prvej biskupskej synody; bolo to necelý rok pred smrťou — svoju šľachetnú dušu odovzdal Stvoriteľovi 19. júna 1968, po ťažkej chorobe skôr, ako by bol odcestoval do Ríma, kde sa chcel poďakovať Svätému Otcovi Pavlovi VI. za hodnosť ti- tulárneho arcibiskupa, ktorú mu udelil pri príležitosti jeho 25- ročnej biskupskej konsekrácie v máji 1968. Mnohí konciloví otcovia si spomínajú, že postačilo človekovi zostať aspoň v krátkom čase v rozhovore s biskupom Nécseyom, a už zistili, že boli v prítomnosti svätca. Vhodné je i pripomenúť si slová spomínaného pápeža o ňom, ktoré povedal slovenským pútnikom: «Novi eum, anima pia, anima piissima » — « Poznal som ho, bola to duša svätá, veľmi svätá.» Arcibiskup Eduard Nécsey často nielen opakoval, ale i uskutočňoval slová Svätého Otca Jána XXIII.: « Najväčšia sila na svete je láska », a k nim dodával: «Ja som to skúsil a o tom som sa presvedčil. Preto je a bude mojou životnou zásadou: každému vždy len dobre robiť a nechcieť nikomu krivdiť! » Celý jeho život to potvrdil. Nakoniec svedčí o tom i výrok biskupa Dr. Jozefa Hloucha: « Tento kňaz pri každom stretnutí robil dojem, akoby vstával od adorácie alebo kontemplácie, že práve kľačal a čelom sa dotýkal päty kríža... Kto odchádzal od neho z nitrianskeho hradu, vracal sa domov iste lepší, ušľachtilejší a ochotnejší k obetiam.» Alebo i slová kardinála Františka Tomáška: «Bol živým obrazom toho, že podľa slov apoštola Jána: ‘Boh je láska’; tým je povedané všetko.» Kto vstúpil do duchovnej atmosféry otca arcibiskupa, mal pocit duchovnej zvláštnosti a otvorenosti, tvorivého priestoru, žičiaceho všetkým. Životná náplň nezabudnuteľného arcibiskupa Dr. Eduarda Nécseyho zostáva odkazom aj pre nás. Je vari prismelé položiť otázku: Je svätosť viac ako realizácia tejto zásady v hrdinskom stupni, ako ju praktizoval on? Viliam Judák NA SLOVENSKU VYŠLA KNIHA Wilhelm Schamoni - Karl Besler, PERLY ZO ŽIVOTA SVÄTÝCH. Preložil dr. Mikuláš Havrila. Východoslovenské tlačiarne, Košice 1991. Strán 195. Autori po dlhé roky preštudovali tisíce dokumentov z kanonizačných procesov, uložených v cirkevných archívoch. Potom sa rozhodli predložiť čitateľom výber z veľkého množstva archívnych materiálov, aby poukázali moderným ľuďom, aký je veľký Boh vo svojich svätých a zároveň ich povzbudili k nasledovaniu týchto hrdinských kresťanov. Prekladateľ diela dr. Mikuláš Havrila ponúka slovenským veriacim toto dielo s úmyslom, aby ho čítali nielen ako zaujímavé svedectvo histórie, ale aby príkladom svätých boli podnecovaní uvažovať o kresťanskom učení, prehlbovali sa v evanjeliových pravdách a žili dôsledne svoje povolanie k svätosti aj oni. Knihu odporúčame všetkých. ŠTÁTY, DO KTORÝCH POSIELAME NÁŠ ČASOPIS «SLOVENSKÉ HLASY Z RÍMA» 12 [pageend12]ZVLÁŠTNE VIANOCE KÚZELNÍKA ZAUJÍMAVÁ VIANOČNÁ NOVELA, KTORÁ SA ZAKLADÁ NA SKUTOČNEJ PRÍHODE A KTORÚ LUDOVÁ POLSKÁ TRADÍCIA PREMENILA NA POÉZIU Pred mnohými rokmi, prv než bola zničená Varšava, žil v židovskej štvrti počestný žid. Menoval sa Izák, ako syn Abraháma. Veď ako dobre vieme, židia sú Abrahámovi potomci a očakávajú doteraz Mesiáša. Hovorilo sa, že varšavskí židia vychádzali každú sobotu zo svojej štvrte za mesto a uprene sa dívali smerom na východ, či sa neobjaví na obzore miesto slnka očakávaný Mesiáš. Náš Izák si vyrábal na živobytie kúzel- níctvom. Bol to pekný, urastený muž, počernej pleti a čiernych očí. Mal hlboký hlas, ktorým vedel majstrovsky ovládať obecenstvo počas svojich kúskov. Jedného večera sa po predstavení v mestskom divadle v neskorých hodinách vracal s kufríkov v ruke do svojho bytu. Bol to Štedrý večer, ale on sa veľmi o to nestaral. Bolo už neskoro a bola zima, preto sa ponáhľal. Keď kráčal pomedzi domami, za ožiarenými oknami videl sedieť okolo svät- večerného stola rodiny v radostnej nálade. Kde-tu bolo počuť vianočné koledy. Zrazu zbadal ako sa popri domoch prešuchla akási osôbka. Priblížil sa a zazrel pred sebou šesť -sedem ročného chlapca. Chudobné chlapča sa striaslo od zimy. — Čo tu robíš, v tejto hodine? — Som sám, som hladný a je mi zima. — Prečo nejdeš domov? — Nemám domova. Som sám, sirota. — Oh, úbožiačik!... Tak poď so mnou: aj ja žijem sám, ale mám byt. Zohreješ sa u mňa a dám sa ti najesť . Poďme! A chytil milého chlapca za ruku a viedol ho ulicami. — Ale ešte si mi nepovedal svoje meno. Ako sa voláš? — Stanislav. — Stanislav: pekné meno. Tak poď len so mnou, budeme priatelia. Čoskoro prišli do židovskej štvrte. Vstúpili do veľkej brány, vystúpili po schodoch a prišli do pekne zariadeného bytu. Izák zažal lampu a izba sa pod žiarou svetla stala ešte prítulnejšou. Izák založil v kachliach oheň a čoskoro sa izbou začalo šíriť príjemné teplo. Chlapec ostal celkom udivený: istotne sa po prvý raz našiel v takom priestrannom byte. Jeho bledá vycivená tvár sa začala pomaly farbiť do ružová. Aj muž žid bol spokojný, že našiel mladého priateľa. Postavil na šporák večeru, a prv než sa všetko zohrialo, zobral svoj kufrík, povyť a- hoval z neho farebné krabice, gule, kruhy, stužky, ručníčky, magický klobúk a začal pred vyjaveným chlapcom predvádzať svoje kúzelnícke čarovné predstavenie. Stanislav nevychádzal z údivu nad zručnosťou umelca Izáka a každé kúzelnícke číslo odmeňoval vrelým potleskom a zvonivým smiechom. A hľa z kúzelnického klobúka Izák vysypal dážď žiarivých hviezdičiek, potom vyť ahoval peniaze, farebné vreckovky, šály, stužky, pomaranče, jablká. Potom sa kúzelník priblížil ku chlapcovi a začal mu z nosa vyť ahovať 13 [pageend13]zlaté mince. V chlapcových rukách sa naraz objavili kvety, potom obrázková kniha a nakoniec pohár teplého mlieka. Chlapec neprestával od radosti tlieskať rukami. Izák cítil, že jeho kúzelnícke triky sa mu dnes večer mimoriadne dobre darili. Veď akoby aj nie: mal pred sebou najpo- zornejšieho diváka, ktorý jeho kúsky priamo hltal nielen očami, ale aj srdcom. — A teraz, drahý môj priateľ, zasadnime si k večeri. Všetko je hotové. — A zo sporáka a z dišpenzy priniesol hostiteľ teplú polievku, chutné pečené mäso, ovocie, zákusky. — Len jedz, drahý môj, tieto veci sú opravdivé, nie sú nijaká mágia a neboj sa, nechám ich na stole... nezmiznú — posmeľoval Izák malého priateľa. Po večeri Izák vytiahol husle — bol totiž výborný huslista — a zahral pred očarovaným chlapcom kúsky, ktoré najlepšie vedel. Potom si sadli vedľa krbu, v ktorom preskakovali plamienky z polienka na polienko. — V tejto noci bude chodiť malý Ježiško? — opýtal sa zrazu chlapec. — Aký Ježiško?... Nechápem, — odpovedal Izák. — Zajtra sú Vianoce. — Ah, už rozumiem... Ale ty by si chcel už ísť spať . Poď, zavediem ť a do postele. Po štvrť hodine už malý Stanislav spal pod teplou perinou na mäkkých vankúšoch. A snívalo sa mu, že sa nachádzal v krásnej zahradě s nádhernými kvetami a z neďalekej veže sa ozýval slávnostný hlahol zvonov. * * * Prešlo vyše dvadsať rokov. Sme znova vo Varšave. Mladý muž okolo tridsiatky sa vracal večer do svojho domu s kufríkom v ruke. Naraz sa len na chodníku o niečo podtkol. Zastavil sa, pozorne sa pozrel na zem a videl tam ležať starca v otrhaných šatách. — Och, dobrý človeče, čo tu robíte v tomto čase? — Som sám a som hladný. — Prečo nejdete domov? — Nemám domu, nemám nikoho. — Och, chudáčisko! Poďte so mnou. Aj ja žijem sám, ale mám byt a dám sa vám najesť , aj zohriať sa budete môcť. Mladý človek pomohol starčekovi vstať a viedol ho do domu. Čoskoro vkročili do veľkej brány, vyšli niekoľkými schodami a našli sa v pekne zariadenom byte. Mladý muž zažal svetlá, založil v kachliach oheň a čoskoro sa izba naplnila príjemným teplom. Naraz sa len dvaja začali na seba uprene dívať , akoby sa chceli pýtať jeden druhého na svoje životné osudy. Ale, áno! Niet pochyby: starý človek v otrhaných šatách bol dávny kúzelník, ktorý pred toľkými rokmi stretol večer na ulici malého chlapca, čo sa celý triasol od zimy a ktorý teraz stojí tu pred ním ako dospelý muž. Stretli sa znova vo zvláštnej noci, takmer v tých istých okolnostiach, len úlohy boli vymenené. Čo sa vlastne stalo? Keď sa objali, dojatí až k slzám} začali si vyprávať svoje životné príbehy. Žid Izák počas prenasledovaní, ktoré sa občas zrútili na úbohých Abrahámových potomkov, stratil všetok svoj majetok a teraz ako žobrák túlal sa varšavskými ulicami. Stanislav naopak ostal dajaký čas s Izákom a potom sa vybral do sveta hľadať šť astie. Ostal priamo očarovaný kúzelníckym umením Izáka a snažil sa aj on naučiť toto umelecké remeslo. Mnohé kúsky odkukal od iných kúzelníkov, niektoré vynašiel on sám. Pomaly sa dal predstavovať svoje umenie po dedinách, potom aj vo väčších mestách, v divadlách i na námestiach. Aj v ten večer sa vracal so svojím kufríkom po predstavení v jednom varšavskom divadle. — Ach, ten nezabudnuteľný večer! Aký dobrý ste boli ku mne, hladnému a uzimenému chlapcovi. Koľko radosti ste mi vtedy urobili, keď ste ma prijali do domu, dali sa mi najesť a predviedli ste predo mnou svoje kúzelnícke čísla. Stretnutie s vami rozhodlo o celom mojom živote. Ak som sa neskôr stal kúzelníkom, za to vďačím vám, vy ste mi vliali do srdca lásku a chuť k umeleckým trikom. Ak sa vám páči, poďte so mnou na verandu, lebo moje kúsky si žiadajú istý ambient, — povedal Stanislav celý dojatý. Vyšli von na verandu. Vonku bola krásna jarná noc. Stanislav priniesol svoj kufrík, povyť ahoval z neho svoje pomôcky a pred vyjavenými a zaslzaveným očami starca predviedol svoje čarovné čísla. — Si ozaj šikovný! — povedal Izák. — Obohatil si svoj repertoár vydarenými číslami. Som istý, že takýmito číslami, takýmto umením privádzaš starých i mladých a najmä deti do údivu a úžasu. Potom si sadli k stolu. Stanislav pripravil chutnú večeru a naši dvaja rozprávali o svojich životných skúsenostiach a trampotách dlho, dlho. Veď si mali toho čo 14 [pageend14]povedať ... Začalo sa brieždiť a oni ešte rozprávali a spomínali. — Pamätáte sa, že v ten večer, bol to Štedrý večer, ste mi pripravili výbornú večeru a po nej ste vytiahli z puzdra husle a zahrali ste mi tie najkrajšie hudobné skladby. Ja nie som muzikant, ale moje zvonky vás môžu uviesť do veľkého sviatku Veľkej noci. — A v zápäti za ozvali zo zvonkového strojčeka radostné akordy din, don, dan,... — Ach, Veľká noc!... vzdychol starý Izák, ako by sníval o dávnych veciach. — V ten večer som ť a našiel maličkého na ceste a ja som nevedel, čo je malý Ježiško, čo sú Vianoce. Ale Veľká noc, tú chápem, veď to je aj veľký židovský sviatok. Azda preto sme jedli dnes v noci mäso mladého baránka. — Na to som, pravdu povediac, nemyslel, — povedal Stanislav. — Ale teraz poďme sa vyspať aspoň na pár hodín. Potom ak budete chcieť, pôjdeme na slávnostnú veľkú omšu do katedrály, okolo poludnia. Počujete krásne spevy so sprievodom organa a orchestry. — Je sobota? — pýtal sa Izák. — Prechod zo soboty na nedeľu, — odpovedal Stanislav. — Drahý priateľ, nemohol by si ma odviesť k Východnej bráne mesta. Chcel by som sa pozrieť , či nepríde dnes Mesiáš. — Mesiáš už prišiel a dnes vstal z mŕtvych pre všetkých ľudí, aj pre vás. Ostaňte so mnou stále a raz vám ho predstavím. Budeme spolu čítať evanjeliá, lebo tam je napísané o ňom všetko, — dopovedal Stanislav. Poľskú vianočnú novelu upravil A. Jakubik SPOLOK SVÄTÉHO VOJTECHA ĎAKUJE SLOV. ÚSTAVU SCM V RÍME 8. novembra 1991 niektorí vedúci Spolku svätého Vojtecha v Tmavé navštívili Slovenský ústav svätého Cyrila a Metoda v Ríme a pri tejto príležitosti odovzdali rektorovi ústavu, Otcovi biskupovi Hrušovskému, list tohto znenia: Spolok sv. Vojtecha, uvedomujúc si svoje historické postavenie a význam v slovenskom národe i v živote Cirkvi, svoiu poľutovaniahodnú pozíciu v uplynulých desaťročiach, no predovšetkým svoje obrodzujúce úsilie v nových podmienkach, vyjadruje úprimnú vďaku Slovenskému ústavu sv. Cyrila a Metoda v Ríme za vydavateľskú, osvetovú a kultúrno- náboženskú činnosť, za všetko, čo v rokoch našej neslobody urobil pre slovenský národ a pre Cirkev nielen v zahraničí, no predovšetkým doma, na Slovensku. Obetavé úsilie, ktoré stálo za toľkými aktivitami ústavu, prinášalo duchovné plody — pre nás na Slovensku každá náboženská kniha, ktorú sa podarilo prepašovať, mala nesmiernu cenu. To, čo nemohol robiť Spolok sv. Vojtecha, ste robili vy. Suplovali ste naše poslanie. Uvedomujeme si, že okrem vydávania duchovnej, náboženskej literatúry ste sa venovali aj beletrii. Aj vašou zásluhou slovenská lite- ratúrazv exile mohla pretrvávať, vzmáhať sa a dopĺňať pokladnicu našej národnej kultúry. Naše zraky sa upínali v rokoch totality k Slovenskému ústavu sv. Cyrila a Metoda v Ríme ako k nádeji, ktorá dvíhala a upevňovala naše náboženské cítenie, vracala nás k cyri- lometodským tradíciám a tým kriesila aj naše národné povedomie. S radosťou prijímame správu o rozhodnutí Slovenskej národnej rady udeliť Slovenskému ústavu sv. Cyrila a Metoda v Ríme Národnú cenu. Slovenský národ oceňuje, že svojou činnosťou ste chránili korene jeho bytia. Je to svedectvo, že vždy ste boli živou ratolesťou národa, živou ratolesťou pre svoj národ, pre ktorý ste obetavo pracovali. Spolok sv. Vojtecha vyjadrujúc vďaku nielen za seba, svojich členov, no aj za Cirkev a za slovenský národ, chce nadviazať na vlastnú vydavateľskú tradíciu, no v spolupráci s vami chce zveľaďovať aj výsledky vydavateľskej práce Slovenského ústavu sv. Cyrila a Metoda. Mons. Peter Dubovský SJ, predseda SSV Vladimír Farkaš, riaditeľ SSV Michal Chudá, šéfredaktor vydaní 15 [pageend15]Biskup Joseph Werth je od apríla 1991 apoštolským administrátorom Novosibirská. Má 39 rokov. Keď som ho stretol po prvý raz, bol bez biskupských insignií. Mal na sebe oblek a ružovú košeľu. Na saku krížik, aký vídame na ružencoch. Na ruke prsteň, bez drahokamu. Biskup Werth pricestoval do Lublína na teologický kongres. Potom bol tiež v Čenstochovej, kde koncelebroval so Svätým Otcom. Poprosil som ho, aby mi porozprával o sebe a o svojej práci. Ochotne súhlasil, veď na to sem prišiel. Uvedomuje si, že málo vieme o katolíkoch na Sibíri a prišiel, aby nám o nich pohovoril a nadviazal kontakty. Zdalo sa mi, že rozhovor s ním je veľmi náročný. Darmo som sa snažil získať od neho mimoriadne veci. Maximálna vecnosť, skoro lakonické odpovede mi odoberali nádej, že napíšem mimoriadny text. Mal som príležitosť byť s ním na návšteve v kláštore karmelitánok, pre ktoré odslúžil svätú omšu. Po nej predstavená, aby začala rozhovor povedala: « Počuli sme, že ste veľa vytrpeli.» « Vytrpel? To je asi omyl. Zdá sa, že ide o kohosi druhého. To ten druhý nový biskup trpel. Môj život bol veľmi šťastný.» Tak teda v našom rozhovore sme viacej o utrpení nehovorili. SIBÍRSKY APOŠTOLSKÝ ADMINISTRÁTOR J. Werth: Narodil som sa roku 1952 v Karagande v nemeckej katolíckej rodine. Treba vedieť, že od časov Kataríny Veľkej bolo v Rusku silné nemecké osídlenie. Povoložskí Nemci boli pokojným, hlboko náboženským spoločenstvom. Kvitol tam cirkevný život. Pred revolúciou terezopolská diecéza, ktorej biskup rezidoval v Saratove, mala 400.000 veriacich, 180 kňazov a okolo 1000 kostolov. Potom prišla revolúcia, roku 1917 sa začalo väznenie a strieľanie kňazov. Roku 1919 te- rezopolský biskup Joseph Kessrel utiekol pred kubáňskymi kozákmi, aby sa už nikdy nevrátil. Roku 1937 už nebolo žiadneho biskupa, kostoly boli zbúrané alebo ich premenili na užitkové budovy, kňazov deportovali. Stalin roku 1941 všetkých povoložských Nemcov obvinil z kolaborantstva a rozkázal ich vyviesť do Kazachstanu a na Sibir. V auguste tohto roku bolo 50-výročie týchto udalostí, kedy dva milióny Nemcov odišlo do vyhnanstva. Zvláštne sú Božie plány: na Sibíri a v Kazachstane sa rozsvietili svetielká viery. Prišiel som na svet v jednej, do Kazachstanu deportovanej rodine. Narodil som sa v Karagande. Rodičia ma pokrstili hneď po narodení a keď sa po Stalinovej smrti objavili v Karagande kňazi vyslobodení z táborov, slávnosť mojho krstu bola doplnená. Mal som vtedy 13 rokov. Matka nás pripravovala na všetky náboženské udalosti a na sviatky. Pamätám sa, ako sme vo Veľkom týždni išli v noci na bdenie k Božiemu hrobu. Prežívali sme obrad, ako keby sme bdeli pri niekom z rodiny, hoci sme vedeli, že v nedeľu bude zmŕtvychvstanie. Boli to časy prenasledovania, ale nikdy som to nepovažoval za dajaké mimoriadne zlo. Bolo jednoducho súčasťou života. A. Boniecki (AB): A v škole? J. Werth (JW): Pamätám sa na túto udalosť: riaditeľka nám prikázala, aby ten, kto sa doma modlí, prišiel do jej úradovne. Prišli sme všetci, čo ona neočakávala. Zmenila taktiku a nemali sme ďalej žiadne problémy. Do Stalinovej smrti náboženský život pulzoval v ľiodzemí. Neskôr nastalo obdobie, keď veľa mazov vyšlo z väzenia. Tábory boli neďaleko Karagandy, mali sme teda dosť kňazov. Pamätám sa, že u nás doma sa slúžilo veľa omší. Po bohoslužbách, bolo to v rokoch šesťdesiatych a sedemdesiatych, kŕdeľ mladých ľudí okolo 20-30 sme išli k tetke Valentíne, ktorá nás uvádzala do právd viery. AB: Vo svete víťazného dialektického materializmu nemal mladý človek pocit ohrozenia a zaostalosti? 16 [pageend16]JW: Nie, nemal. Priznávam sa, že dlho som si myslel, že v Sovietskom zväze veria všetci tak, ako my. Až potom som zistil, že tomu nie je tak. Stretal som ľudí, ktorí sa nevedeli modliť, ktorí nevedeli nič o Pánu Bohu. Tam, kde neboli kňazi, bolo to horšie, tam kde boli, hoci aj na krátko, lepšie. Karaganda sa stala akýmsi strediskom náboženského života. Niektorí kňazi odišli, ale boli aj takí, ktorí zostali. Medzi nimi bol aj Wladislaw Bukowiňski. On doplnil obrady krstu a z jeho rúk som prijal sviatosť birmovania. AB: Tak sa nábožensky formovali aj vaši rodičia? JW: Vo veľkej miere, áno. Moja matka dostala náboženskú výchovu z kázní, otec čítaval Sväté písmo. Tajomstvo živej viery u Nemcov bolo v tom, že sme žili v dobrých katolíckych rodinách, ktoré boli skutočne «domácou Cirkvou». Prvé zaregistrované spoločenstvo vzniklo až roku 1968. AB: Vráťme sa ešte k vašim osudom. JW: Roku 1973 som skončil vojenskú službu a navštívil som príbuzných na Litve. Tam som sa prvý raz stretol s Cirkvou, ktorá si zachovala svoje štruktúry. Počul som, že je možné vstúpiť do seminára, stretol som sa tam s rehoľníkmi. Vtedy som ešte nemyslel na duchovnú cestu. Rozhodnutie dozrelo až v Karagande. Radil som sa s Otcom Alexandrom, gréckokatolíckym biskupom, ale mával bohoslužby po latinsky. Odišiel som na Litvu a vstúpil som do tajného jezuitského noviciátu. Prvý verejný noviciát začal až v tomto roku. Bola to veľmi prísna konšpirácia. Začal som nový život. Nikto nevedel, že som vstúpil do rehole. Moji rodičia sa dozvedeli, že som jezuitom až pred biskupskou vysviackou. Mal som sa stať tajným kňazom, ale situácia sa zmenila a snažil som sa o prijatie do legálneho seminára v Kovne. Čakal som štyri a pol roka. Prijali ma roku 1979. Nikto, ani rektor nevedel, že som rehoľník. Vysvätený som bol roku 1984. Rok som pracoval na Litve, potom 2 a pol roka v Kazachstane v Aktiubinsku a naposledy 3 a pol roka v Povoloží v meste Marx. AB: V čom spočívala vaša práca? JW: Bol som farárom a obsluhoval som celú oblasť Volgy, od Kaspického mora až po Moskvu. Koľko je tam katolíkov neviem odhadnúť. Vytvoril som 34 filiálok. Filiálky však neznamenajú kostoly. Niekedy to boli súkromné byty, tu a tam kaplnka. Sústreďovali sa tam máloktorí veriaci, predovšetkým Nemci. Do roku 1941 tam jestvovala autonómna Nemecká republika. Dnes tam žije okolo 50 000 Nemcov. V Povoloží 90 % katolíkov sú práve Nemci. V posledné časy prichádzajú do Cirkvi Rusi a Azerbajdžanci. Každý rok vstupovali do rehole 2-3 Nemci. Tak tomu bolo ešte pred troma rokmi. Už tri roky nikto nevstúpil do rehole. Teraz všetci myslia iba na emigráciu do Nemecka. V tomto prostredí som pracoval do 13. apríla 1991. AB: Čo sa stalo v tento deň? JW: V tento deň, na moje veľké prekvapenie, bol som menovaný za apoštolského administrátora Novosibirská. Bolo treba opustiť zem, ku ktorej som nadobudol úzky vzťah, a ako Abrahám, vydať sa na púť. Moja diecéza sa nachádza na druhej strane Uralu. Teda opustil som Európu a vydal som sa do ázijskej časti. AB: Ako ste začali svoj pastiersky úrad? JW: 16. júna som bol vysvätený v Moskve a pastiersky úrad som začal 20. júna. Vstúpil som do modlitebného domu, lebo v Novosibirsku nejestvuje ani katedrála, ani žiaden kostol. Je tam malá kaplnka, postavená pred piatimi rokmi. Sľub poslušnosti biskupovi zložili dvaja kňazi a P. Swidnicki, ktorý pracuje v troch diecézach, v našej, v moskovskej a v kazachstanskej, ako aj dvaja jezuitskí diakoni, ktorí sa pripravujú na kňazstvo v seminári v Rige. Teraz mám štyroch stálych kňazov a dvaja dochádzajú. AB: Ako ste začali svoju prácu? JW: V dvoch mesiacoch som ponavštevoval všetky farnosti. AB: Aké farnosti, keď ste mali dvoch či troch kňazov? JW: Je to tak, že v štyroch najdôležitejších miestach sú kňazi. Oni obsluhujú aj okolie. Kdekoľvek jestvuje spoločenstvo veriacich, tam kňaz prichádza zo vzdialenosti tisíc, ba niekedy aj viac kilometrov. Tieto spoločenstvá nie sú veľké. Neviem koľko katolíkov žije na území mojej diecézy, azda okolo 100 000. Kdekoľvek sa však objaví kňaz, tam sa ihneď zhromaždia veriaci a tí, čo sa chcú pripraviť na krst. Tohto roku kňaz v Tomsku pripravil na krst 40 ľudí. Pre obrovské vzdialenosti niektoré spoločenstvá kňaz môže navštíviť iba raz do roka. Pri týchto návštevách veľa času 17 [pageend17]zaberie spovedanie. Zakaždým, keď príde kňaz, všetci sa chcú vyspovedať. Veľa tých, čo sa pripravujú na krst, prejavujú túžbu prijať svätenia, alebo vstúpiť do rehole, hoci sú sotva pripravení na prijatie krstu. AB: Aké sú vaše najväčšie starosti, aké potreby? JW: Kňazi. Viacej kňazov. Bez kňazov sa nedá nič urobiť. Viacerí sa sľúbili: františkáni, jezuiti, pasionisti, saleziáni z Poľska a Talianska, ale doteraz prišiel iba jeden poľský jezuita. Ďalšou mojou starosťou sú povolania. Jestvujú semináre v Grodne a v Rige, zatiaľ nám stačia. Ide o kandidátov na kňazstvo, ktorých nemáme. Kňazi, ktorí sem majú prísť, budú tu len na určitý čas. No a potom kostoly, nie veľké a priestranné, stačia kaplnky. Kostoly budeme potrebovať vo významnejších mestách. AB: V Poľsku ste tretí deň, mohli by ste povedať, aký dojem na vás urobila Cirkev v Poľsku? (Biskup akoby nechcel odpovedať. Uisťuje, že bol na Litve a pozná Poliakov dosť dobre). AB: Zdôrazňujem, Cirkev v Poľsku, jej význam a sila... JW: Božechráň, nechcem kritizovať. Poľsko je katolíckou krajinou, ale priznám sa, že naša jednoduchosť na Sibíri sa mi páči viacej. U nás je veľmi veľa nedostatkov. Cirkev bola úplne rozbitá a všetko začíname od nuly, ale Cirkev u nás viac, ako na Západe, pripomína Cirkev prvých kresťanských storočí. AB: Aké vzťahy máte s pravoslávnymi? Máte problémy so sektami? JW: So sektami žijeme v priateľstve a stáva sa, že sa navzájom obdarúvame exemplármi Biblie. Za časov prenasledovania sme žili s pravoslávnymi v zhode. Teraz sú pravoslávni znepokojení aktivitou Katolíckej cirkvi a siekt. Katechizácia, príprava na krst a podobné akcie priťahujú k nám ľudí, ktorí sa rozišli s pravoslávím. Toto navodzuje určité napätia. AB: Nakoniec sa pýtam, čo by ste chceli odkázať všetkým, ktorí budú čítať tento rozhovor? JW: Obraciam sa na všetkých s prosbou, aby sa modlili za Cirkev na Sibíri. Na kňazov apelujem, aby sa zamysleli, či nie sú povolaní prísť nám pomôcť. Každý nový kňaz, to znamená desaťkrát väčší účinok práce. Naši ľudia túžia po viere, chcú počuť o Pánu Bohu. Katolícka cirkev ich priťahuje. Všetko je pripravené, stačí prísť, zhromaždiť desať katolíkov, zaregistrovať spoločenstvo a ono sa ihneď rozrastie. Na začiatok treba ovládať ruštinu a poľštinu. Pole je pripravené na žatvu, ale nikto neprichádza. Celá Cirkev sa toľké roky modlila za obrátenie Ruska. Ten čas nadišiel, je tu. Adam Boniecky Preložil Pavol Kollár Sch.P. VZŤAH MEDZI NÁBOŽENSTVOM A PSYCHOFYZICKÝM ZDRAVÍM ČLOVEKA Je všeobecne známe, že náboženské presvedčenie je v priamom vzťahu s ľudským správaním sa. Život nábožensky založeného človeka je odlišný od správania sa človeka, ktorý je nábožensky ľahostajný. Každé náboženstvo dáva určité pokyny, ako sa má človek správať. Mnohé z týchto pokynov sú založené na prirodzenom zákone, teda na princípoch, ktoré sú od prírody vpísané do ľudského svedomia. Kto sa správa podľa týchto princípov, žije primeranejšie ľudskej prirodzenosti, a teda možno právom predpokladať, že náboženstvo má blahodarný účinok na zdravie. Vychádzajúc z tohto predpokladu, dvaja americkí výskumníci, William Oleckno a Michael Blac- coniere z lllinoiskej univerzity v Chicagu, urobili prieskum medzi vyše tisíc univerzitnými študentmi, ktorých priemerný vek bol 22 rokov. Študenti a študentky navštevovali rôzne fakulty a boli príslušníkmi rozličných rás a náboženstiev. Spomínaní dvaja výskumníci ich zaradili do dvoch skupín, podľa toho, či sa zúčastňujú, alebo nezúčastňujú na náboženských úkonoch. Potom to porovnávali s ich správaním sa v živote. Výskumníci zistili, že študenti a študentky, ktorí žili podľa svojho náboženstva, požívali oveľa menej alkoholických nápojov, oveľa menej fajčili a v oveľa menšej miere boli obeťami drog. Preto mali aj menej automobilových nehôd a ich zdravotná kondícia bola oveľa lepšia ako u iných. Ich lepší zdravotný stav bol aj dôsledkom toho, že sa stravovali pravidelne a s mierou, že pestovali telocvik a viac sa starali o svoje zdravie. To všetko malo pozitívny vplyv aj na ich psychický stav. Pokladali sa za autorealizovaných, záležalo im na dobre iných a lepšie vedeli čeliť prípadným stresom. Aj na základe tohto prieskumu možno povedať, že praktizovanie náboženstva účinne prispieva k lepšej životospráve, lebo náboženské spoločenstvo utvrdzuje svojich členov v usporiadanom živote a dáva im podnety, aby sa vyhýbali tomu, čo by mohlo škodiť ich telesnému a duševnému zdraviu. K. Poláček 18 [pageend18]AMERIKA, ZEM VELIKÁ Pokračuje tretia časť seriálu článkov J. Leščinského o živote Slovákov v USA. V tejto časti venuje zvláštnu pozornosť slovenským katolíckym školám a osadám. «A keď je nám dobre v ďalekej cudzine, predsa v cudzej zemi ani deň neminie, bez túžby po kraji, našom rodnom háji, po skromnej, po biednej, slovenskej dedine... » (Z básne Otca Štefana Furdeka) Stretnutia s krajanmi v cudzom svete zanechávajú v srdci dobrý pocit. Platí to zvlášť o stretnutiach s ľuďmi, ktorí neutekali za hranice z túžby po dobrodružstve, ale ktorí si ďaleko vystavali domov pre rodiny a postavili sa existenčne na nohy. Táto skúsenosť ich naučila mnohému. Predovšetkým necítiť u nich našu príslovečnú závisť. Každý z nich prešiel svojou kalváriou. Pri rozhovoroch so staršími zbadáme, že starostlivo vyberajú slová. U mnohých cítiť úprimný vzťah k novej vlasti a tak dokazujú, že ak sa pre Slováka vytvoria podmienky, nemusí byť apriori proti svojej novej vláde, ako je to u nás vžité. Posvätná je úcta k rodičom: «Môj otec, mamka, takto robili... », — to som z ich úst počul mnohokrát. Sloboda — hrdosť amerického ľudu Istým predpokladom tohto rastu je aj samotné ovzdušie života v Spojených štátoch. Ponajprv ich hospodársky rozvoj a technické výdobytky, ktoré sú dostupné každému. Druhým 'predpokladom je tradícia slobody, od ktorej sa odvíjajú všetky ostatné práva človeka a národa. Sloboda nie je v Amerike prázdnym slovom. Ak počas uplynulých rokov náš človek nemal možnosť rozvíjať svoju iniciatívu a nemal sa to ani kde naučiť, severoamerický kontinent predstavuje pravý opak. S poňatím slobody existuje u nás istý problém. Sloboda je nevyhnutným predpokladom pre životnú aktivitu. Ak však nájde človeka nepripraveného, stáva sa takým bremenom, ako bolo staré otroctvo neslobody. Keď však jestvuje tradícia a česť v podnikaní, jestvuje aj výchova k slobode a česť byť slobodným. Táto sloboda je hrdosťou amerického ľudu. Socha slobody v newyorskom prístave sa mi pri pohľade z lietadla zdala malá. Keď som pod ňou stál, uvedomil som si, že jej hodnota je v niečom inom. Ťažko sa vieme vžiť do pocitov Slovákov, Nemcov, Írov, Poliakov, ktorí na « šífoch » pod ňou plávali do « Nového sveta » a potajome dúfali v lepší život. Jeden muž spomínal: « Mal som asi 10 rokov, keď sme sem prišli. Dodnes vidím, ako otec s mamou na palube plakali... » Toto bol neznámy slobodný svet s možnosťami, ktorým sa nekládli hranice. Tento pocit hrdosti je v Spojených štátoch veľmi silný a prisťahovalci si ho rýchlo osvoja. Ak u nás máme starosti s naším kalendárom, a osobnosti kultúrneho a politického života, ktoré vytvárali Slovensko, napríklad v rokoch 1939-1945 sú permanentne zatracované, naproti tomu tu vládne hrdosť na minulosť, hoci ani tá americká nebola bez škvŕn... Deň vďakyvzdania i Deň nezávislosti, majú svoje 19 [pageend19]miesto i v cirkevnom kalendári napriek faktu, že Cirkev je odlúčená od štátu. Môžeme len dúfať, že presvedčenie o symbióze slovenských dejín a ich kontinuite i hrdosti na ne, sa pomaly vpíše i do srdca mladého Slováka. Sloboda sa prejavuje i v takej citlivej oblasti, akou je školstvo a náboženstvo. Spojené štáty sa konštituovali predovšetkým z emigrantských vln. Prisťahovalci si priniesli so sebou i svoju vieru i svoje predstavy o živote. Hádam nikde na svete nenájdeme tak bohato zastúpené rozličné náboženské spoločnosti a ich chrámy, ako práve tu. Katolícky kostol je v susedstve pravoslávneho, vedľa je evanjelický, kúsok ďalej kalvínsky, synagógy a modlitebne. Okrem tohto jestvujú v mestách kostoly jednotlivých národov. Zdá sa, že všetci nažívajú v dobrom. Kvôli tejto rozmanitosti rozhodli už prví americkí prezidenti o oddelení Cirkvi od štátu. Pritom snahu o ekume- nizmus v európskom ponímaní tu veľmi nevidieť — ústavná sloboda, hlásiť sa k akémukoľvek náboženstvu, zaručuje náboženský život s rozmanitými obradmi. Väčšina z týchto kresťanských odnoží nemá liturgiu svätej omše ani sviatosti. Početní kazatelia si musia rečníckym umením získať a udržať poslucháčov. Tak možno vidieť kazateľov, ktorí dokážu rozplakať k slzám obrovskú halu plnú ľudí, ďalší rečnia prechádzajúc sa po pódiu s rukou vo vrecku. To, čo by bolo u nás prijímané s rozpakmi, tu počúvajú s napätou pozornosťou. Do toho znie organ a piesne, a všetko pôsobí veľmi sugestívne. Isteže sa to vymyká nášmu poňatiu bohoslužieb, no na druhej strane sú na nich Američania veľmi otvorení a priateľskí. Katolíci v USA Z približne 247 miliónov obyvateľov USA katolíci tvoria 22 %, čo predstavuje 55 miliónov. Územie je rozdelené do 190 diecéz, v ktorých pracuje 51 tisíc diecéznych a rehoľných kňazov. V kláštoroch žije asi 104 000 rehoľných sestier, ktoré sa, okrem kontemplatívnych, venujú sociálnej službe, práci v nemocniciach (620 katolíckych nemocníc) a najmä vyučovaniu. Katolícka cirkev má okolo 5 000 seminaristov, ale počet kňazských a rehoľných povolaní v poslednom čase klesá. Zvlášť citeľne vidieť túto stratu v školstve, ktorého systém je silnou stránkou Katolíckej cirkvi. Nedostatok rehoľných sestier a kňazov spôsobuje, že mnohé školy sa zatvárajú. Školy sú v USA rozdelené na dve veľké skupiny — «publik schools » — štátne školy a «private schools» — čiže súkromné školy, ktoré vydržujú rozličné náboženské spoločnosti. Pracujúci rodičia, podobne ako u nás, môžu dať svoje dieťa do materskej škôlky až do 5. roku. Od 6. roku sa dieťa stáva vžiakom základnej školy, ktorá trvá 8 rokov. Ďalšie 4 roky pokračujú štúdia na « hight school» — strednej škole a prípadne ďalšie 4 roky na univerzite, alebo «college ». Prekvapujúci je fakt, že kým učiteľov na štátnych školách platí štát, v privátnych farských školách ich platia rodičia detí zo svojho príjmu. Keď si uvedomíme aké starosti prežíva formujúce sa katolícke školstvo na Slovensku, kde mnohí pedagogickí pracovníci, ale aj rodičia broja proti inštituovaniu katolíckeho školstva, o to viac človek obdivuje obetavosť tunajších ľudí, ktorým záleží na odbornej i náboženskej formácii svojich detí. Aj privátnym školám sa štát snaží pomáhať. Katolícke školy Škola je jeden z najdôležitejších činiteľov v živote národa. Už v roku 1884 nariadili americkí biskupi, aby pri každom farskom kostole bola založená aj farská škola, lebo: « ak nám škola nezachová mládež pre vieru a národ, kto bude v budúcnosti chodiť do kostola? » Takto bol založený systém osadných, farských škôl. Katolícka cirkev má dnes v USA okolo 10 000 škôl a 232 univerzít. Noviny US Today v redakčnom článku nedávno napísali, že privátne školy, najmä farské školy vychádzajú jednoznačne lepšie v porovnaní s verejnými školami a to nielen čo sa týka odbornosti, ale najmä dôrazom na kompletnú formáciu človeka. Mnohí učitelia sa — podľa týchto novín — priznávajú, že radšej vyučujú v privátnych školách, kde deti pochádzajú prevažne z veriacich rodín, rešpektujú autoritu učiteľa a tak nie sú ohrozovaní svojimi žiakmi, ako sa to niekedy stáva na štátnych školách. Tomuto trendu sa prispôsobili aj americkí Slováci. Katolícky kňaz Matúš Jankola, ako aj ďalší z jeho generácie — J. Murgaš, dr. A. Dianiška, A. Paučo —, ktorí prišli do Ameriky na slovenské fary, zdôrazňovali potrebu stmeliť neorganizovaných a často negramotných prisťahovalcov pomocou kostola, školy, kultúry. Toto klasické spojenie náboženského i národného cítenia prinieslo ovocie. Jankolo- vou prednosťou bolo, že po slovách nasledovali skutky. Založil prvú slovenskú rehoľu Sestier sv. Cyrila a Metoda v Amerike, práve pre pomoc farským školám. Kostol a škola sa tak stali spojivom, ktoré pútalo ľudí k nové20 [pageend20]mu miestu. Konštantín Čulen o tom napísal: « Slovenská dievčenská akadémia v Danville (ktorú viedli a vedú tieto sestry), založená roku 1909 Matúšom Jankolom, mala v americkom slovenskom živote najmocnejší vplyv. Odtiaľ vychádzal slovenský duch venujúci veľkú pozornosť duchovným otázkam a slo- vacite. » Prvým učiteľom na farských školách bol kňaz, no danvillská dievčenská škola zabezpečila celé generácie slovenských rehoľných sestier — učiteliek. Čosi podobné malo neskôr Slovensko v bratislavskom vysoko- ško due skom internáte « Svoradov », vedenom v hu Mons. E. Filkorna, založenom roku 1930. Aj tam sa vytvorilo stredisko slovenskej inteligencie a ohnisko kresťanského i národného ducha. Žiaľ, niečo podobné dnes nemáme. O tom, ako rozmýšľal Matúš Jankola, hovorí aj článok « Naše školy », uverejnený roku 1899. Píše v ňom: «Po viere nasleduje národnosť, po kostole škola. Slovenský katolícky kostol musí byť spojený so slovenskou katolíckou farskou školou. Nemať školu — znamená tu zrodenú mládež vytvoriť z kostolov a utlmiť slovenský jazyk navždy. » Podávam tento prehľad, aby tým lepšie vynikol kontrast, v ktorom sa dnes nachádza unifikované školstvo na Slovensku. Katolícka cirkv nemá ani jednu univerzitu a základné a stredné školy sa zakladajú s ťažko pochopiteľným odporom verejnosti. Ako nedávno uviedol Otec biskup Rudolf Baláž: « Učiteľský svet u nás sa nielen tvári marxisticky a ateisticky, ale aspoň v 70 percentách takým aj je ». Dnes, keď sa na Slovensku kriesia snahy obnoviť v tomto starobylom kultúrnom i náboženskom srdci Európy zašlé dedičstvo solúnskych bratov, keď počúvame o plánoch vytvoriť na moravskom Velehrade Európske náboženské stredisko a v Nitre klíčia zárodky Univerzity svätého Cyrila a Metoda, uveďme na záver ešte jedno Jankolovo slovo z roku 1910: «Keď som sem do Ameriky prišiel, našiel som tu dve stránky, našincov dvojakého ducha, smeru. Jedni hlásali: národ nadovšetko! Druhí: viera nadovšetko! S týmito heslami bojovali tieto dve stránky na úkor pokoja a svornosti. Nestranný pozorovateľ musel sa dosť skoro presvedčiť, že Slováci v Amerike musia spojiť obe heslá. Ja si nemôžem predstaviť opravdivého Slováka bez viery a opravdivého kresťana bez národnosti. » Tieto slová len dokumentujú, akých ľudí mak medzi sebou americkí Slováci. Jozef Leščinský ČO BUDÚ ROBIŤ ČERNOSI V NEBI? Ešte pred niekoľkými desaťročiami museli v Spojených štátoch amerických, najmä na juhu, vykonávať všetky menej príjemné práce černosi, ktorých tam pôvodne priviezli ako otrokov. Túto situáciu veľmi výstižne charakterizuje výrok starého černocha, ktorý uvádza Pearl S. Bucková, autorka románov z Číny « Dobrá zem », « Rozdelený dom », « Dračie semeno » a « Synovia ». Starec si práve vypočul kázeň o tom, že dobrí ľudia prídu po smrti do neba. « Tam to môže byť celkom pekné,» zamrmlal starký, «ale som si istý, že ešte aj tam upratovať a umývať riady budeme musieť len my, černosi!» Slovenský medailér a sochár Viliam Schiffer, žijúci v Paríži, usporiadal minulý rok výstavy svojich diel vo viacerých slovenských mestách. Jedno z jeho posledných diel je pamätná medaila na prvú návštevu Svätého Otca Jána Pavla IIII. na Slovensku. Na jednej strane medaily je vyobrazená socha Panny Márie šaštínskej, kým na druhej je portrét Svätého Otca. 21 [pageend21]NÁROD A ŠTÁT Dnes sa na Slovensku veľa diskutuje o zvrchovanosti národa a štátoprávnom usporiadaní našej vlasti. Mnohí ľudia však majú nepresné pojmy o národe a štáte. Prof. Š. Polakovič osvetľuje tieto základné pojmy. Synonymizácia pojmu národa a štátu je dôsledkom šovinistických politických záujmov z obdobia francúzskej revolúcie. V tom čase sa o národe ani zďaleka nevedelo toľko ako v našom storočí. I keď národ a štát ako sociálne kategórie môžu mať mnoho spoločného, predsa len predstavujú dve skutočnosti podstatne odlišné. Kým štát môže vzniknúť z jedného dňa na druhý, ustanovenie národa trvá stáročia. Podobne štát môže zaniknúť z jedného dňa na druhý, ale národ vykynožiť možno v takom krátkom čase iba genocídou. Národ môže jestvovať aj bez toho, že by mal svoj štát, i keď toto jestvovanie je vystavené ťažkostiam rozličného druhu. Židia žili dvetisíc rokov v stovkách iných štátov, a predsa si vďaka svojej kultúre a náboženstvu zachránili národnú totožnosť. Národ je duchovnou pospolitosťou, ktorá je vždy jednojazyčná, kým štáty môžu byť viacjazyčné. Národ je vždy monokultúrny, kým štát môže byť polykultúrny. Za takýto sa napríklad úradne prehlásila Kanada. Ak národ stratí svoj štát, neprestáva jestvovať. Tí, ktorí stožňujú národ so štátom, mali by v takom prípade povedať, že národ zmizol; to však nie je pravda. Keď bolo Poľsko v 18. storočí rozdelené medzi Rusko, Prusko a Rakúsko, prestal azda jestvovať poľský národ? Národ môže žiť vo viacerých štátoch bez toho, že by stratil svoju podstatnú jednotu. V starom Grécku žili Gréci v mnohých štátoch (poleis), no tvorili jeden národ (ethnos). Podobne Taliani i Nemci ešte nedávno žili v mnohých kráľovstvách, vojvodstvách i republikách — bez toho, že by chýbala národná totožnosť. Národ je omnoho viac ako štát: národ je pospolitosť duchovná s väzbami nepominuteľnými, kým štát je len doplnok národa a nástrojom na dosiahnutie prirodzených cieľov. Preto právným predmetom medzinárodného práva sú (či mali by byť) národy, a nie štáty, hoci súčasná ľudská spoločnosť sa organizuje na štátoch. Učenie zakladateľov talianskej školy medzinárodného práva Manciniho a Mamianiho z minulého storočia sa odložilo do knižníc, pretože nevyhovovalo francúzskej diplomacii a aj severoamerická politika sa odklonila od svojho tradičného hlásania o samourčovaní národov a opiera sa dnes o štátolatriu. Prezident Bush pri príležitosti vojny v Perzskom zálive vyzdvihoval zavedenie nového medzinárodného poriadku. Lenže taký poriadok môže mať za základ len národy ako živé bytosti dejín, a nie štáty. Preto úsilie malých národov o vlastné štáty nie je drobením Európy, lež bezpodmienečným krokom k autentickému zjednoteniu. Zdieľam s Ľudovítom Štúrom presvedčenie, že ľudstvo definitívne vošlo do obdobia národov, v ktorom sa každý národ bude môcť zúčastňovať na živote ľudstva prostredníctvom spolupráce so svojimi susedmi v hospodárskom a politickom zjednotení, v ktorom hranice ostanú len spomienkou na minulosť. Š. Polakovič (Literárny týždenník, 20.9.1991) SME BLÍZKI BRATSKÉMU CHORVÁTSKEMU NÁRODU Už niekoľko mesiacov denne počúvame tragické správy o ť ažko skúšanom chorvátskom národe. Len čo jednomyseľným plebiscitom prejavil túžbu osamostatniť sa vo vlastnom štáte, stal sa dejiskom útokov, ničení kostolov a kultúrnych pamiatok, strieľania do bezbranných a nevinných ľudí, ako aj rôznych iných ť ažkostí, ktoré siahajú priamo na ľudské životy: každodenné televízne obrazy a očití svedkovia nám to dokazujú. «Je to nedôstojné pre Európu, je to pod ľudskú dôstojnosť » — vyjadril sa Svätý Otec Ján Pavol II. Úplne sa stožňujeme s jeho postojom. Uisťujeme bratský chorvátsky národ, že prosíme všemohúceho Boha, aby mu doprial pokoj, slobodu a plný rozvoj vo vlastnom štáte v duchu jeho národných a kresť anských tradícií. Dominik Hrušovský, biskup pre slovenských katolíkov v zahraničí 22 [pageend22]ANJEL STRÁŽNY MAL VOLNO MILIÓNOVÁ KRÁDEŽ V ŠAŠTÍNSKEJ BAZILIKE Tichá, mrazivá noc zo soboty na nedeľu 10. marca 1991. Šaš- tínska bazilika Sedembolestnej Panny Márie, národná kultúrna pamiatka, leží bokom od domov, naokolo vládne ticho. Rozľahlú baziliku rekonštruujú, obopína ju lešenie až k samej veži. Pán farár, ktorý spáva na fare najbližšie k bazilike, odišiel práve túto noc na návštevu k príbuzným. (Náhoda, alebo dobre vybraný čas pre krádež?) Nijaká živá duša nevidí, že sa do baziliky vkrádajú nezvaní «hostia »; vyšplhajú sa po lešení, cez drevené ledabolo zasadené okná (pôvodné okná rekonštruujú) ľahko vhupnú dovnútra a spustia sa na chór. Vzácne drevené zábradlie zdobí osem bacuľatých anjelikov s nástrojmi: flautou, harfou, husľami... Chór spolu s kazateľnicou patria medzi najbohatšie rokokové pamiatky u nás. A práve sem mieria kroky nezvaných návštevníkov. Priam barbarsky strhávajú anjelikov z miest, kde stáli dlhé roky. Pritom poškodia aj vzácne zábradlie. Vandali potom nikým nerušení zostúpia do chrámovej lode. Idú naisto. Najvzácnejšiu pamiatku baziliky, sochu Sedembolestnej Panny Márie šaštínskej na hlavnom oltári, nechávajú bez povšimnutia. Socha je taká známa — doma i v zahraničí — že je prakticky nepredajná. Zlodeji to iste vedeli, preto zamierili ku kazateľnici a do zlodejského batoha pribalili ešte štyroch píšucich evanjelistov. V bazilike si počínali ako vo vlastnom revíre. Vylomili zamknuté dvere do miestnosti, v ktorej od Vianoc do Vianoc odpočíva 40 vyrezávaných postavičiek z betlehema, aby robili cez sviatky radosť predovšetkým deťom. Aj tie pridávajú k lupu. Až potom vylomia dvojo vstupných dverí a miznú v nemej noci. Šaštínčania nič nepočuli. Ráno o šiestej, keď vojde do chrámu kostolník zapáliť sviece na rannú pobožnosť, už len zalomí rukami nad toľkou spúšťou. Miestna polícia sídli hneď za rohom. Dobehne do baziliky o pár minút, ale páchatelia majú pred ňou už vyše štvorhodinový náskok. A to je v prípade šaštínskej krádeže veľmi, veľmi veľa. Veď na najbližší hraničný prechod s Rakúskom je to sotva hodina cesty. A popis ukradnutých skvostov dostali colníci až na druhý deň večer. V tej chvíli sú už páchatelia dávno za humnami... Polícia obhliadne miesto činu, vezme odtlačky prstov, vypočuje svedkov... stôp je však žalostne málo. Napriek tomu je jasné: krádež v šaštínskej bazilike je «tímová práca ». Jeden, čo aký silák, by objemný lup neodniesol. Odborníci z pamiatkového ústavu určili škodu na milión stotisíc korún... Je to najväčšia krádež sakrálnych pamiatok tohto roku na Slovensku. Od onej marcovej noci už prešlo sedem mesiacov, polícia po páchateľoch stále pátra. Pracovali zlodeji na objednávku? Zo zahraničia? Aj keď to polícia zatiaľ nevie potvrdiť, zdá sa to dosť pravdepodobné. Nikto si predsa neukradne anjela z najznámejšieho slovenského kostola a nevystaví si ho vo vitríne v obývačke. Umelecké diela z kostolov sa kradnú na objednávku majetných ľudí, ktorí do nich ukladajú peniaze ako poistku pred infláciou. Zberatelia sú ochotní zaplatiť pre ne priam astronomické sumy. Mníchovský časopis Quick píše, že písacie stoly v oddelení krádeží umeleckých diel na Zemskom kriminálnom úrade v Mníchove, sú plné najmä anjelov a svätých. Špeciálny tím kriminalistov zisťuje podľa kartotéky odkiaľ boli tieto sochy ulúpené a snaží sa ich vrátiť majiteľom. Mníchovských kriminalistov, zaoberajúcich sa krádežami v kostoloch, volajú ich kolegovia «dedinskí svätí». Musia mať podrobné znalosti gotických, či barokových sôch, charakteristických črt jednotlivých rezbárskych škôl a maliarov. Všetky tieto znalosti uplatňujú pri zostavovaní kartotéky obsahujúcej tisícky ukradnutých diel, po ktorých sa pátra. Samozrejme, že im pritom pomáha aj počítač. Mimochodom — jedna z najznámejších krádeží v západone- meckých kostoloch je krádež ôsmich hláv anjeličkov z obdobia rokoka a archanjelov Michala a Gabriela z mariánskeho kostola pri Kelheime... Do hospodárskej Európy sa Česko-Slovensko včleňuje iba pomaly a ťažko, zato do kriminálnej sme vošli najväčšou rýchlosťou... Nájdu sa aj anjeli- kovia zo Šaštína na písacom stole kriminálneho úradu u našich susedov? (Vybrané časti z článku Dašy Kolárovej, uverejneného v časopise «Slovenka» 24.10.1991) 23 [pageend23]JUBILEJNÝ KEVELEAR Bolo to v máji 1971, keď sme sa pod vedením Otca Strečan- ského po prvý raz zišli v se- veronemeckom mariánskom pútnickom mieste Kevelear. Vtedy bola naša slovenská misia ešte mladá, rany po emigrácii nezacelené, slovenské slovo vzácne, a pri stretnutiach sa vymieňali dôležité informácie týkajúce sa chlebových problémov. Bola nás pekná kôpka! Prezerajúc fotografie zisťujem, koľko z vtedajších účastníkov už nie je medzi nami, odišli nielen tí starší, ale boli aj prípady tragickej smrti z radov mladších. Nejedného pracovné možnosti presadili do iného kúta Nemecka, podaktorého až do ďalekej cudziny. Napríklad teraz sa ohlásil ing. Virsík, že po rokoch strávených v Hong-Kongu sa s rodinou opäť vráti do Európy. Z detí na fotografií sú už dávno dospelí ľudia s vlastnými rodinami. Čas orie neúprosne brázdu odstupu a zákon asimilácie platí všade na svete. Tak sa stalo, že tohto roku na púti v Keveleari, ktorá prebehla bez okázalosti a bez spomienky, že je vlastne jubilejná, zúčastnila sa skupina «skalných». Mnohí nemohli prísť z pochopiteľných príčin — ako penzisti cestujú na Slovensko, či na liečenie v posezónnom období. Pekné bohoslužby odbavoval Otec Brunclík, sale- zián z Bratislavy-Trnávky a v kázni povedal pekný príklad, ktorý sa udial na Slovensku po nežnej revolúcii. Tento nám názorne ukázal, že Matka Božia skutočne pôsobila a pôsobí všade, aj keď to niekto nechce pripustiť. Dovolím si uviesť moju osobnú skúsenosť. Keď sme pred dvadsiatimi rokmi v Kele- veari končili púť loretánskými litániami a rozlúčili sme sa s Pannou Máriou piesňou «Tie šaštínske zvony, k sebe nás volajú...» po nejednom líci sa kotúľala slza. Aj mne nebolo ináč a vtedy, ako aj pri každej ďalšej púti som sa modlil, aby som sa raz mohol ísť pozrieť na rodné Slovensko, zastať na hroboch rodičov a ponavštevovať slovenské mariánske pútnické miesta. Nepochyboval som, že komunizmus padne, ale história sa nemeria dĺžkou ľudského života. Boh však zrazil do prachu tých, ktorí ho potupovali a tak sa splnili naše emigrantské sny. Toho roku počas dovolenky na Slovensku, hneď prvú nedeľu sme sa vybrali do Šaštína. Na parkovisku pri bazilike zbadal som nemecké auto so značkou mesta Mannheim. Mal som tušenie, že by to mohlo byť auto Otca Burana. Vošli sme do baziliky a zakrátko prichádzal k oltáru skutočne Otec Buran. Bol prekvapený, keď sme ho po svätej omši vyhľadali v sakristii. Zvykli sme sa s ním stretávať vo Vallendari, na pútiach Slovákov v Altôttingu či Ellwangene — a teraz to bol Šaštín. Nebohý Otec Strečanský vždy pripomínal, že mariánsky ochranný plášť je rozprestretý všade — doma na Slovensku, i v ďalekej cudzine a dodával: « Povedzte doma svojim priateľom a známym, že Panenka Mária Ke- velearská ich pozdravuje a odkazuje im, aby ju prišli navštíviť!» Ing. Kamil Tomko Vydavateľstvo a redakcia časopisu Slovenské hlasy z Ríma praje všetkým ochotným spolupracovníkom, horlivým rozširovateľom, čitateľom a priateľom milostiplné vianočné sviatky a požehnaný nový rok 1992. Uisťujú všetkých o svojej vďačnosti za preukázanú priazeň a pozornosť. SLOVENSKÉ HLASY Z RÍMA ROČNÍK XL - 1991 SLOVENSKÉ HLASY Z RÍMA — VOČI SLOVACCHE Dl ROMA — periodico mensile. Autorizzazione del Tribunale di Roma n. 17112 del 3. febbraio 1978. Direttore responsabile: Domenico Hrušovský. Spedizione in abbonamento postale - Gruppo III (70%). Vydáva Slovenský ústav svätého Cyrila a Metoda v Ríme. Rediguje Andrej Pauliny s redačným kruhom. Podporu na časopis možno posiať: v Anglicku, v Austrálii, v Belgicku, v Brazílii, vo Francúzsku, v Nemecku, v Rakúsku, vo Švajčiarsku a vo Švédsku na adresy tamojších slovenských katolíckych misií. V Kanade na adresu: Rev. Ján Ondič, 18. S. Chestnut St. TRESCKOW, Pa. 18254. Naša adresa: Istituto Slovacco dei Santi Cirillo e Metodio, casella postale 6175, 00100 Roma, Italia. Korešpondenciu a príspevky posielajte na adresu: Slovenské hlasy z Ríma, Istituto Slovacco dei Santi Cirillo e Metodio, Via Cassia 1415, 00123 Roma (La Storta), Italia. Tlačí Typografia Ugo Detti, Via Girolamo Savonarola, 1 - 00195 Roma, Italia - Tel. (06) 380009. Čitatelia námpíšu [pageend24]