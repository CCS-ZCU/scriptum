BRÁZDA Č a s o p i s A l u m m ů N e p o m u c e n a 2/2000-2001 [pageend1]2 BRÁZDA 2/2000-2001 BRÁZDA srdečně děkuje všem, kteří jí umožňují vzniknout svým finančním přispěním [pageend2]ČASOPIS ALUMNŮ NEPOMUCENA 3 Obsah: Slovo úvodem Stanislav Přibyl Stanislav Pacner 5 Kronika Pavel Moravec 6 Personální etudy Stanislav Přibyl 8 Nepomucenské sportovní ozvěny Štěpán Glac 12 Život ve fontáně David Henzl 13 Bach nebo Mozart? Stanislav Přibyl 14 Blahoslavené jsi, pobřeží moře... Štěpán Glac 17 Nepomucenské dráhy informují Pavel Moravec 17 Příspěvek ke kultu osobnosti Jan Bleša 22 Souvislosti Marek Slatinský 23 Země a ticho Michal Umlauf 24 Homiletické etudy III. Stanislav Přibyl 26 Více nebo méně? Štěpán Glac 29 Gratulujeme 30 BRÁZDA, ČASOPIS ALUMNŮ NEPOMUCENA http://mujweb.cz/www/roma.net Redakce: Štěpán Glac, Michal Umlauf Technická spolupráce: Jan Houkal Ilustrace © Jan Bleša, Vojtěch Brož Za obsah příspěvků odpovídají jejich autoři. Adresa: Pontificio Collegio Nepomuceno Via Concordia, 1 00183 Roma Tel.: 0039-06-7000 985 e-mail: nepomucenum@seznam.cz e-mail redakce: brazda.exalumnus@atlas.cz Číslo bankovního účtu koleje : Credito Artigiano, Via S.Pio X 6/10, 00193 Roma, Italia Conto 1672419 (Pontifício collegio Nepomuceno) CodABI 03512 C.A.B. 03200 © 30. 3. 2001 [pageend3]4 BRÁZDA 2/2000-2001 NOVA BRAZDA INEUNTE LETTERA APOSTOLICA DEL COLLEGIO PONTIFICIO ALL'EPISCOPATO, AL CLERO E AI FEDELI ALL'INIZIO DEL NUOVO MILLENIO LIBRERIA EDITRICE NEPOMUCENA Tutti coloro, che si preparano al sacerdozio, sono tenuti all'obbligo di leggere e studiare profondamente questa lettera, nonché seguire tutte le discussioni circa questo documento pontificio. II medesimo va riletto anche pubblicamente in tutti i seminari maggiori. Il sommo redattore Stefano Glac, nell 'udienza concessa il giorno 28. 3. 2001 al sottoscritto Prefetto della Congregazione per la Stampa Cattolica, con certa scienza e con la sua autorità apostólica ha ratifícalo e confermato questa Dichiarazione, decisa nella Sessione Plenaria, e ne ha ordinato la pubblicazione. Dato a Roma, dalla Sede della Congregazione per la Stampa pontificia, il 28. 3. 2001 • Michele Umlauf Episcopus titularis Inferius-Nemcensis Prefetto [pageend4]ČASOPIS ALUMNŮ NEPOMUCENA 5 Vážení čtenáři Brázdy! Každý papežský nebo dikasteriální dokument má zapotřebí prezentace, aby ti, kdo jej stejně nebudou číst, měli pocit, že jej znají. Této úlohy se rád ujímá zejména kardinál Ratzinger, kterého zde zastupují dva seniores naší koleje z první porevoluční generace („To bolo najkrajšie obdobie mójho života" - G. Veselý). „Mezi vámi nechť tomu tak není." (Mt 20,26) Vy, prosím, „Brázdu" čtěte. Važte si tvůrčích erupcí našeho bohoslovectva. Vědění, jehož nabývají na papežské univerzitě, jim ještě nezatemnilo mysl do té míry, že by vybroušený esejistický styl nahradili theologickou hatmatilkou, jakož i používání PC jim nezkazilo vyjadřovací schopnosti na pouhé check out, slide in, go on apod. Exalumnům, kteří již dlouho v naší koleji nepobývali, můžeme při této prezentaci namátkou prozradit dvě změny v koleji. První je vnější. Zahrada Nepomucena se oděla do nového trávníkového hávu. Nebudou tedy již organizovány brigády na útok proti nepřátelským kopřivám, které byly „pálivé jako sexualita" (K. Janoušek). Druhá pak vnitřní. Gastronomické a kulinářské umění našich boromejek předčí vše, co zatím bylo v tomto oboru dosaženo. Monsignorského zaoblení bude tím pádem u některých jedinců dosaženo dříve, než by odpovídalo věku a dosavadní funkci zastávané v církvi svaté. Benefaktorům, kteří na „Brázdu" přispěli/ějí, děkujeme ze srdce, že umožňují, aby „věc Nepomucena šla dál". Hlavně, ať nepociťují, že by se snad na nich naplňovalo sarkastické proroctví exalumnovo: aiuto alla Chiesa che soffre - sofferenza delta Chiesa che aiuta (J. Plhoň). Týž ostatně slíbil zkomponovat nové mešní ordinárium Ecce benefactor, které by mělo nahradit již ozpívané Orbis factor. S přáním, aby Vám četba tohoto čísla „Brázdy" pomohla „věci zprůhledňovat a nedívat se na ně žabím pohledem" (K. Vrána) Stanislav Přibyl, segretario Stanislav Pacner, sottosegretario [pageend5]6 BRÁZDA 2/2000-2001 Kronika Sluníčko v Římě nás začíná všechny krásně opalovat, stromy na zahradě Nepomucena získávají novou zelenou dekoraci a květy pomerančovníků u fontánky každého pohladí svou vůní. I když někteří Římané ještě občas ohromí svými zimními kožichy, čeští seminaristé už vesele pobíhají po Kafarele v kraťasech a pomalu přemýšlejí nad koupáním v moři. Inu, jaro je tady. Avšak máme-li zavzpomínat na všechny důležité momenty z života naší koleje, které se odehrály od vydání minulé Brázdy, nezbývá než se vrátit do chladných podzimních dní Jubilejního roku 2000. 17. listopadu dopoledne dorazil na parkoviště Nepomucena český vojenský autobus s dvěma desítkami "záklaďáků" (mj. s exalumnem svob. Milošem Mičánkem), doprovodem několika "profesionálů" (mj. s hlavním kaplanem AČR mjr. Tomášem Holubem) a s biskupem svob. v.z. Vojtěchem Cikrlem, kteří se do Říma přijeli zúčastnit Jubilea vojáků. Následující sobotu předsedal biskup Vojtěch slavnostní mši svaté v kapli Nepomucena, které se zúčastnili výše zmínění vojáci a při které přijal mezi kandidáty jáhenství a kněžství naše alumny Jana Blešu, Ivana Kolmana a Tomáše Parmu. O pět dní později dorazilo na naše parkoviště Nepomucena další významné české vozidlo - a sice bílá limuzína. Přijel nás totiž navštívit olomoucký arcibiskup Jan Graubner, který do Říma připutoval na zahájení výstavy "Poslední květy středověku na Moravě a ve Slezsku" konané u příležitosti Velkého Jubilea. 23. listopadu při ranní mši svaté udělil arcibiskup Jan službu akolyty našim alumnům Pavlu Lazárkovi, Marku Slatinskému a Michalu Umlaufovi. U slavnostního oběda, konaného při této příležitosti, jsme mohli přivítat mezi jinými i ministra kultury České Republiky Pavla Dostála, se kterým jsme si poté mohli krátce pohovořit o vztahu církve a našeho státu a o ochraně církevních památek. [pageend6]ČASOPIS ALUMNŮ NEPOMUCENA 7 Do adventní doby jsme vstoupili rekolekcí, kterou vedl P. Paolo Benetton, kaplan z blízké farnosti Nattivitá. 5. prosince večer do Nepomucena sice nezavítal Mikuláš, ale zato historický ústav ČAV pořádal přednášku o Janovi z Jenštejna, kterou přednesl děkan pražské teologické fakulty Jaroslav Pole. Zároveň jsme u nás na několik dní uvítali biskupa Petra Esterku a mohli se tak něco dovědět o životě českých komunit v zahraničí. Dlouho očekávaná Mikulášská besídka se konala v sobotu 9. prosince. Jako hosty jsme na ní mohli přivítat také některé své české spolužáky a kamarády, žijící ve věčném městě. Začalo se netradičně v kapli slavnostními nešporami. Po nich jsme se přesunuli do salonku, kde následoval dvouhodinový program složený z představení několika modelů živých sousoší ze života Nepomucena, vtipných eseji, zpěvu vánočních koled, hudebních vložek a sborové recitace, který byl celý protkán vtipnými vsuvkami téměř profesionálních moderátorů. Během přestávky se mohli pozvaní hosté občerstvit v jídelně a při té příležitosti shlédnout kuriózní výstavu fotografií některých alumnů. Zcela jistě největší úspěch v programu sklidila krátká scénka našich kněží-studentů z pohádky Mrazík (v hlavních rolích Eduard Krumpolc a Stanislav Pacner). Na závěr programu, kdy někteří již netrpělivě očekávali Mikuláše s plným košem dárků, jsme se všichni zúčastnili krátkého odborného semináře s názvem "Jára Cimrman, bohoslovec rahnerovských rozměrů". Celý program byl zakončen jeho jednoaktovou hrou "Mikuláš bez Mikuláše", kterou mistr zkomponoval pro nedostatek adeptů na hlavní roli. V pátek 15. prosince jsme se ve škole dozvěděli smutnou zprávu - po několika měsících nemoci zemřel náš profesor Starého zákona Roberto Gelio. Rozloučili jsme se s ním následující pondělí při zádušní mši svaté v Lateránské bazilice, které předsedal náš rektor Angelo Scola. Na vánoce Jubilejního roku 2000 přijelo do Říma velké množství poutníků a papež Jan Pavel II. mohl přivést katolickou církev do třetího tisíciletí. 5. ledna 2001 byly uzavřeny svaté brány u sv. Jana v Lateráně, u S. Maria Maggiore a u sv. Pavla za hradbami a Velké Jubileum zakončil papež uzavřením svaté brány v bazilice sv. Petra o slavnosti Zjevem Páně. Pro nás studenty začaly další tři týdny přednášek, které zbývaly do zimního zkouškového období. Při cestě do školy si teď bystré oko mohlo povšimnout, že Velké Jubileum již skončilo - před bazilikou svatého Jana již nepostávali Volontari del Giubileo, kteří by turistům ukazovali, která z oněch pěti bran je ta "svatá", ve městě jsme mohli pozorovat úbytek počtu poutníků a po několika týdnech se najatým zedníkům podařilo i zazdít svaté brány. Vše se postupně navrátilo do starých kolejí. A co nám po svatém roce zůstalo? Kromě mnoha duchovních zážitků, které se odehrály v našem nitru, lze říci, že většina římských památek má nyní opravené fasády, metro bylo z velké části rekonstruováno a dokonce byly i vydány užitečné mapy Říma. Věříme, že tento stav vydrží alespoň [pageend7]8 BRÁZDA 2/2000-2001 do následujícího svatého roku, kterým by měl být rok 2025, před kterým lze předpokládat nejbližší větší renovace města Říma. Na začátku nového semestru jsme mohli slavnostně otevřít láhve šampaňského na oslavu úspěšně složené licenciátní zkoušky Vojtěcha Brože, který se zanedlouho poté vrátil do vlasti jako spirituál pražského semináře. V úterý 27. února k nám zavítal kardinál Miloslav Vlk a daroval nám trochu svého drahocenného času, který jsme využili k besedě o ožehavých problémech v naší církvi. V sobotu 3. března jsme mohli prožít rekolekci na začátku postní doby, kterou vedl náš oblíbený profesor Starého zákona P. Innocenzo Cardellini a při které jsme se mohli zamyslet nad předobrazy vykoupení ve Starém zákoně. Jak jistě mnozí víte, v Itálii je v postní době zvykem tzv. žehnání domů - kněží navštěvují domácnosti, společně se s jejich obyvateli pomodlí a nakonec byt pokropí svěcenou vodou. Letošní rok byli požádáni také seminaristé z Nepomucena, aby vypomohli s touto službou v blízké farnosti sv. Kateřiny Sienské. Zážitků z této neobvyklé akce, kdy navštěvujeme byty v blízkosti Nepomucena, máme velmi mnoho a díky nim se můžeme vzájemně velmi dobře pobavit. Musíme ale také podotknout, že je to dobrá praxe v italštině a zároveň pozoruhodná zkušenost. První velikonoční svátky v novém tisíciletí se rychle blíží, a tak nezbývá než popřát všem čtenářům Brázdy jejich a hluboké prožití a mnoho duchovních plodů z nich vzešlých. Pavel Moravec Personální etudy... Náš exrektor monsignor Vrána oslavil dne 23. 12. 2000 padesátileté výročí od svého kněžského svěcení. My tři koryfejové, kteří dosud pobýváme v Nepomucenu, ač jsme druhdy byli za našich seminaristických let jeho alumni v témže Pontificiu Collegiu, jsme mu zaslali gratulaci následujícího znění: Vážený monsignore, dočítáme se v aktech kurií o Vašem padesátiletém kněžském jubileu. Při této příležitosti Vám vyprošujeme cuncta bona do Vašich dalších kněžských let. Jsme vděční za ten krásný čas, který jsme strávili za Vašeho rektorování zde na Nepomucenu. Byl jste rektorem, u něhož stačila eius dulcis praesentia, jak dí sv. Bernard. Lidé do Nepomucena přicházejí a odcházejí z něho, takže se od r. 1991, kdy jsme Vás poznali, téměř vyměnila celá squadra. Nicméně Váš duch je v koleji stále [pageend8]ČASOPIS ALUMNŮ NEPOMUCENA 9 přítomen a my zbylí z těch krásných porevolučních začátků si to uvědomujeme a připomínáme. Přímluvnou modlitbu k našemu Pánu za Vás vznášejí Vaši vděční exalumni: Stanislav Přibyl Vojtěch Brož Stanislav Pacner Odešel monsignor Janoušek, tedy nikoli na věčnost, na pravdu Boží, ale z naší koleje. Budiž mi dovoleno vyjádřit mu dík hrstí vzpomínek na jeho nepomucenské (vice)rektorování. Když jsem jej prvně na sklonku léta roku 1991 uviděl, an přijel za námi seminaristy do Urbanie, kde jsme právě byli dokončili jazykový kurs, zapůsobil na mě dojmem spíše obchodního příručího cestujícího na Mallorcu nežli katolického kněze. Ale to jsme ještě nevěděli, jak právě on mistrně ovládá veškery převleky i proměny způsobů chování, od těch nejmonsignorštějších až po ty nejvíce free nebo cool, chcete-li. V semináři nás pak velmi brzy začal vyučovat v západním způsobu myšlení, tak odlišného od našich posavadních socialistických návyků a stereotypů. Ozvěnou v té době právě v naší vlasti rozkvétající Klausovy transformace byly výroky msgre Janouška typu. „Vy si myslíte, že všichni musejí mít stejně. Ale zvykněte si na to, že jeden bude mít plné regály manuálů a druhý nebude mít nic". Ale zatímco Klaus si chodil (a posud chodí) pro svá moudra do Velké Británie k baronce Thatcherové, msgre měl (a posud má) jiné punto di riferimento: Německo. Ach ano, to Německo! (Škoda, že nelze na papíře nějak zobrazit způsob, jak toto magické až slovo vyslovuje, bylo by to něco jako Nimecko, ale ani to není moc přesné). Deutschland, Deutschland über alles, über alles in der Welt. Myslím, že výrok „To by se v Německu nestalo" není ipsissimum verbum, ale je to zdařilá literární fikce, kterou lze opsat msgrův obdiv k německé dokonalosti, jdoucí až k detailům typu: „úřednicím na biskupském vikariátu není cítit pot z podpaží" - to už je ipsissimum verbum. Pro msgrovy výroky byla typická také zvláštní ambivalence, totiž přímé popírání toho, co byl právě řekl. Vezměme zkusmo tuto dvojici výroků: „Prosím vás, k sestrám do kuchyně vůbec nechoďte. Ale pakliže tam jdete, nechovejte se tam, jako kdyby měly mor" (ipsissimum D.O.C.). Aristotelská logika nás učí, že něco ve stejnou dobu na stejném místě buď je, anebo není, tertium non datur. Avšak msgre vyvinul (a s podivuhodným úspěchem uváděl do praxe) zvláštní typ metalogiky (Aristoteles se zmohl jen na ubohou metafyziku) a vyloučil zákon vyloučeného třetího. To mělo obzvláštní výhody pro seminaristy: vše bylo výslovně zakázáno a vše bylo zároveň implicitně dovoleno. Ale bando agli scherzi: výhody pro seminaristy měla především jeho naprostá diskrétnost. Jeho vykání každému, byť sebemladšímu seminaristovi nevyjadřovalo chladný odstup, nýbrž úctu k člověku. Navíc nikomu nestranil. [pageend9]10 BRÁZDA 2/2000-2001 Neměl své neoblíbence, s nimiž by brousil konfliktni ferri corti, a také nemělo smysl mu cokoliv o druhých důvěrně donášet. Jeho spravedlnost byla distributivní i komutativní: dovedl každého sprdnout, ale neživit v sobě resentimenty: on vás sprdl za to, že jste porušili objektivně dané předpisy, ne proto, že byste se dotkli jeho osůbky. A tak by se dalo pokračovat. Ale to už by se toto díkůvzdání msgrovi postupně proměňovalo v opravdovou pohřební řeč. On sám nám ostatně vyprávěl o tom, jak v Německu (kde jinde) měl pohřební kázání, po němž přišlo rozlícené příbuzenstvo, které bylo nespokojeno s tím, co všechno bylo o nebožtíkovi veřejně prozrazeno. „A v Německu, tam nemůžete říct co chcete. Tam mají Datenschutz. Jak se to řekne česky?" (ipsissimum D.O.C.G.) Stanislav Přibyl Odišiel aj Robert Brtko Hoci dnes má v našom pápežskom kolégiu absolutny monopol medzi slovenskými diecézami, diecéza nitrianska, od počiatku nebolo tak (porov. Mt 19, 8). V dnes už dávných dobách počiatku slobodného života v Československu po roku 1989, to bola predovšetkým spišská diecéza, ktorá vo věrnosti pánu biskupovi Vojtaššákovi posielala do Nepomucena svojich alumnov, vtedy mladých nádejných kňazov. Spomedzi nich by som sa rád zmienil o takom mladom modernom chalanovi, ktorý tu študoval kánonické právo. Menoval sa Robert Brtko a vedel slúžiť pěkné krátké svaté omše, aj hrať na orgáne rozne pesničky. V posledných rokoch ho poznáme len ako príležitostného návštěvníka nášho refektória, ktorý čas od času zostúpi z neba v treťom poschodí, keď nie je úplné ubitý z práce na Rímskej rote. Jeho návrat domov je pre nás smutný, ktorí sme poznali jeho srdečnost' a úprimnosť, otvorenosť a láskavosť, ale o nič menej je pre nás tento odchod aj príkladom. Robert mal možnost' robit' v Ríme závratnú kariéru v róznych vatikánských úradoch a iných inštitúciách. Namiesto toho sa vzdal týchto lákavých ponúk a vracia sa domov medzi l'udí, pre ktorých chce slúžiť ako každý iný „normálny" kňaz - sumus pro hominibus constituiti. Ak tí, ktorí v Církvi robia kariéru sa vyhovárajú, že oni ju robit' nechceli, máme tu ukážku toho, že to „ide aj inak" (Bernard Haring). Stanislav Přibyl Odešel také Vojtěch Brož Rozhodnutí, aby teprve třicetiletý kněz s pouhou dvouletou pastorační praxí vykonával funkci spirituála v pražském semináři patří mezi prazvláštní přesuny, nicméně se připletl v tomto jedinečném případu také Duch svatý (nelze však na to spoléhat v obdobných případech, v tom je ten problém). [pageend10]ČASOPIS ALUMNŮ NEPOMUCENA 11 Čím začít o našem Vojtěchovi? Zkusme to od kazatelny. Vojtěch spolehlivě bourá veškerá clichées o tom, jak má být kázání didaktické, poučné, že má být praktickou aplikací pravd víry na každodenní život svěřeného stádce. Bud' chcete být konzumenty takto střižených „vzorových" kázání, a pak se mu vyhýbejte širokým obloukem, nebo chcete během poslechu homilie vplynout do teodramatického kontextu dějin spásy, tajemství vtělení, Božího vnitřního života a všeho toho krásného z Božího zjevení, co má Vojtěch načtené a nameditované. Pak zjistíte, že při Vojtěchově kázání přestal plynout čas a dychtivě sledujete každé slovo, zejména když sami o sobě dobře víte, že takovou obsahově i kvantitativně hutnou knižnici jako tento kazatel nebudete nikdy s to zpracovat, natož pak předávat druhým. Nejste-li však příznivci Vojtěchových kázání a toužíte-li spíše po homiletickém pragmatismu, vězte, že i Franz Schubert byl kritizován za „nebeskou délku" svých skladeb. Ano, je to určitě nadprůměrná délka, i v případě Vojtěchových kázání. Avšak rád zdůrazňuji, že nebeská. S takto načrtnutou homiletikou souvisí také Vojtěchova fenomenální paměť. Dětské říkánky, písně i písničky, dlouhé maturitní texty z ruštiny, litanie, eucharistické modlitby v různých jazycích, filmy, básně i divadelní hry, biblické citace se souřadnicemi i bez, postupné překlouzávání z italštiny do francouzštiny i španělštiny, slovní zásoba i gramatická pravidla z latiny, modlitba breviáře stylu ianua linguarum reserata a kdovíco všechno ještě se v jeho hlavě naprosto jistým způsobem uchovává a vždy v pravý čas se to z ní suverénním způsobem nazpaměť sype. Je to takový „melting pot", z jakého se zrodila kultura USA: každý přinesl to své do společného hrnce a vznikla z toho nová civilizace. Vojtěch si na to však vystačí sám. S takovým civilizacetvorným globálním universem vědomostí pak ještě půvabně kontrastuje Vojtěchův podkérkonošský regionalismus. Ledasco jen tak „poudá" a navíc hýří, ač těžký intelektuál, výtvarným talentem, odzrcadlujícím právě svůj lidový regionálně ohraničený původ („Co může z Červeného Kostelce pocházet dobrého?"). Jeho Betlémy předčí v mnoha ohledech kreslířský talent Mikoláše Alše a jiných mistříčků. Kdyby snad kánon 286 CIC/1983 nezakazoval duchovním „Fattivitá affaristica e commerciale", dovedl bych mu poradit, jak by se jeho výtvarný talent mohl zpeněžit. Týž kánon však zplnomocňuje ordináře, aby připadně udělili k takové činnosti svým kněžím licenci. Skoda, že se při své nevymáchané hubě jeho (nebo kohokoli jiného) ordinářem nikdy nestanu! On ostatně asi také ne. Lokty má málo špičaté a sentire cum Ecclesia se u něj projevuje poněkud niterněji, než těmi formalismy, které běžně vytrampolínovávají kněze k infulovanému stavu. Nelze pominout také jeho vztah k hudbě. Sám lituje, že zanechal hry na klarinet, neboli „štěbenec", jak on sám říká. Konečně jsme ho chytili v něčem na švestkách. Ach, ty nerozvážné záchvaty mladistvé zbožnosti, které připravují mnohé jedince o využití přirozených, Bohem však vlitých darů. Postavit [pageend11]12 BRÁZDA 2/2000-2001 alternativu „buď kněz nebo klarinetista" je přece falešné, a Vojtěch to už také dávno vi. Ale nepláče nad rozlitým mlékem a ztraceným nátiskem. Písklotinami na zobcových flétnách a láskou ke sborovému zpěvu se snaží vynahradit, co se dá. Navíc si společně libujeme v tom, že máme vůči sobě určitou návaznost v oblibě hudebních stylů: on miluje hudbu pozdně gotickou, renesanční a ranně barokní, tedy z období mezi léty 1400 - 1670. Já pak plynule pokračuji vrcholným barokem, klasicismem a raným romantismem, čili léty 1670 - 1840. A navíc - kdo jste byli s Vojtěchem ve službě v kuchyni, určitě se po vás od něj požadovalo, abyste s ním pěli. Kromě zpěvů ze zmíněných období to bylo jistě také značné množství lidových písní. No prostě, živijó. A opravdu, milý Vojtěchu, ať to v pražském semináři nejen přežijó, ale také ať tam kvalitně živijó. O dobrodiních, která se skrze tebe budou sesypávat na tamní seminaristy, nemám nejmenších pochybností. A třeba to budou zrovna tvoje moudré i vyvážené, byť třicátnické postoje, které budou mírnit zavilé spory pražských šedesátníků, zatahující seminaristy do trapných neplodných sporů a stranictví. Kéž ti Bůh v tomto úkolu pomáhá. Stanislav Přibyl NEPOMUCENSKÉ SPORTOVNÍ OZVĚNY Jednou z našich pravidelných a neodmyslitelných aktivit je bezesporu fotbal. Někteří jej sice stále bojkotují a vyjadřují se o něm pohrdlivě, pravděpodobně to však poukazuje pouze na nedostatek sebevědomí a smyslu pro kolektivitu. Drtivá většina se však těmito nemistnými narážkami nenechala odradit, a každý čtvrtek po obědě vyráží na fotbalové hřiště u nedaleké farnosti sv. Kateřiny. Kdybych řekl, že všichni, kteří se hry zúčastní, hrají fotbal, byla by to asi nadsázka. Pokusím se tedy specifikovat, co se vlastně za oním "jít na fotbal" skrývá. Začíná se rozdělováním na dvě přibližně stejně silné skupiny. Již po začátku hry se však začínáme samovolně rozdělovat podle jiného klíče na další dvě skupiny: jednak ti, kteří skutečně hrají, kteří cíleně zachytávají míč, běží s ním po hřišti a cíleně jej opět nahrávají dalšímu, až do soupeřovy brány, druhou skupinu pak tvoří ti, kteří sice také běhají po hřišti a snaží se dostat k míči, většinou však marně. Když se setká takovýto hráč s míčem, je to zpravidla setkání nečekané, takže se míč také odrazí nečekaným směrem (popř. od nečekaného místa na těle) a šťastlivec opět čeká na příležitost setkat se s míčem. Pravděpodobnost takového setkání se snaží zvýšit běháním po hřišti a kopírováním dráhy těch, kteří míč zrovna mají. Když se ale náhodou stane, že se [pageend12]ČASOPIS ALUMNÚ MEPOMUCEMA 13 k míči dostanou a chystají se jej po vzoru první skupiny vystřelit směrem, kterým si oni sami určí, v okamžiku se přiblíží „fotbalista" a dotyčný se opět dostává do výchozí situace, tj. bez míče. Postupně ale tyto marné pokusy o zachycení míče natolik vysílí, že se tito účastníci ne- fotbalisté postupně stávají diváky. Občas se sobě i okolí snaží dokázat, že se ještě účastní hry, ve skutečnosti však jen pozorují ty, kteří fotbal hrají. Od začátku, jak daný hráč zpracuje míč, jak sním prokličkuje mezi stojícími či popocházejícími hráči-diváky, až po zakončení akce, obvykle nechytatelnou střelou do jednoho z horních rohů brány. Zápas končí, všichni jsou spokojení. Těm, kterým se příliš nedařilo zapojit se aktivně a tvořivě do hry, se podařilo alespoň vyběhat nějaké to kilo. Nutno dodat, že problém přebytku kalorií a jejich následné ukládání v organismu se v Nepomucenu stává postrachem většiny obyvatel, není tedy divu, že v unavených tvářích je možno číst i kousek opravdové radosti. Štěpán Glac Život ve fontáně Výlov aneb odhalení tajemství Máme tu konečně čas, kdy se vše opět probouzí. Není tomu jinak ani s naší dominantou Nepomucena. První známky života se objevily již pátého března, kdy se naše drahé obojživelnice vynořily ze záhadných, bájemi opředených hlubin (které skrývají nejen bahno), aby nachytaly trochu energie pomocí vlastních slunečních kolektorů v podobě nožiček či plovacích blan mezi nimi. A jak to tak bývá, po dlouhé zimě je třeba učinit jarní očistu a zjistit nový stav, co se urodilo a co zahynulo, co nám přinesl uplynulý rok. Začít se musí vždy důkladně a od základu, takže se musela z velké většiny vypustit životodárná tekutina fontánky, aby vyšlo najevo vše, co ukrývá. [pageend13]14 BRÁZDA 2/2000-2001 Bylo zjištěno: 1) bahna až přespříliš 2) společenství rybiček stále živé s novými přírůstky 3) želvičky dočasně nenalezeny 4) odhaleno bájné tajemství Nepomucena To je tedy stav a bilance loňského roku. Bylo provedeno odstranění bahna (z větší části) a také řas, očištěny kamenité pláže atd. Co však bylo nejdůležitější je, že Amorek zjevil, co po dlouhá léta uchovával ve svém srdci. Jistě jste napjatí. Kdo pravidelně čte tuto rubriku, tuší, že se jedná o Sumečka, který byl v minulosti spatřen jen některými jedinci z milosti strážce fontánky Amorka. Teď i každý nevěřící Tomáš si mohl sáhnout a na vlastní oči vidět, že báje o sumečkovi je platná a pravdivá, a tak s konečnou platností (sine fíde) je na nějakou dobu učiněna přítrž všem malověrným. Krmič želv a rybiček a také zalévač květin v atriu David Henzl Bach nebo Mozart? Hudební vkus je otázkou tak delikátní, že o něm lze říci totéž, co o názorech na politiku: Quot capita tot sententiae. Podle seriózních sociologických výzku- mů má soustavný zájem o hudbu klasickou, neboli jak se velmi nesprávně říká vážnou (srovnejme bodré biedermeierovské veselí takového Josefa Haydna s šílenou drastičností black- trash- nebo deathmetalu), toliko tříprocentní menšina populace. Smělo by se opovážlivě očekávat u kléru a vůbec u lidí zaměřených duchovně, že v jejich kategorii toto procento poněkud naroste. [pageend14]ČASOPIS ALUMNŮ NEPOMUCENA 15 Opravdu je tomu tak. Avšak v rámci této kategorie osob dochází pak k velmi zajímavému tříbení duchů. Nejzajímavějším diskriminantem je zde dichotomie Bach versus Mozart. Produchovnělí přívrženci starého Sebastiana obdivují jeho kontrapunktickou učenost, libují si, že v jeho hudbě není nic zábavně pofidérního, nic poklesle plebejského, nic stupidně frivolního, nic povrchně bezstarostného; vše je vážné, přísné, hluboké, pečlivě konstruované, dokonce i případným veselým pasážím nechybí pečlivé mnohohlasé zpracování, ve kterém není jediná nota zbytečná. To je hudba, která nese známky geniality, ba ještě více: posvěcení od Boha. Vždyť obrovské množství Bachových skladeb jsou kompozice duchovní, nejčastěji určené přímo k liturgickému použití. Snad může mít k Bachově hudbě odpor nějaký ideolog těžkého kalibru: Bach byl protestant. Proto např. Blažej Ráček S.J. ve svých „Dějinách církve" úmyslně neuvádí mezi barokními autory luterány Bacha (neštítil se zkomponovat celou katolickou mši, dokonce jde vůbec o nejdelší dílo toho druhu v celých dějinách hudby) a Händela (neměl bytostný odpor k Panně Marii, jestliže zhudebnil Salve regina, aby se mu lépe vedlo v římském paláci hedonistického hudebního mecenáše kardinála Ottoboniho), ač jsou bezesporu nejgeniálnějšími autory oné epochy. Naopak, Ráček zmiňuje v souvislosti s barokní hudbou "jásavé akordy" Palestrinovy (to je renesance a ne baroko) a Myslivečkovy (to je klasicismus a ne baroko). Jinak však mívá Bach u duchovně založených a resentimenty nezatížených lidí velmi často eminentní postavení. To jste nikdy nepocítili, jak vám běhá mráz po zádech, když nějaký varhanní mistr spustí v kostele na varhany pořádnou bachovskou fugu, zejména když pak hlavní téma převezme pedál? Avšak jsou i jiní, rovněž produchovnělí lidé, kteří se spíše k Bachovi nevyjadřují, protože pro jeho kontrapunktické složitosti nemají pochopeni. Při poslechu bachovské fugy spíše cítí, že se na ně valí nekončící lavina not v nepřerušeném motorickém pohybu. Nikde není kousek křehkého citu, delikátní brilance, přívětivé elegance a subtilní graciéznosti. To Amadeus je něco jiného: perlivé pasáže, snadno zapamatovatelné melodie, dramatické kontrasty, jemná citlivost. Obdivovatelé Mozarta se podivují, jak je možné, že se bachovcům nelíbí Mozartova delikatesa, kterou prý považují za jakousi povrchnost; nejsou schopni pochopit, proč jim vadí, že naprostá většina Mozartových skladeb je napsána v durových tóninách, vyjadřujících ušlechtilou občas sice, ale přece jen spíše diletantskou zábavu. Nechápou, že milovník Bacha postrádá v Mozartově hudbě kontrapunktické zpracováni, že místo po bachovsku samostatně vedených melodií, které přesto do sebe geniálně zapadají, používá Mozart většinou homofonní techniky: hlavní melodie je doprovázena lehoučkými přiznávkami „m-ca-ca-ca". Odtud je již přece jen krůček ke zpohodlnělému dekadentnímu vídeňáctví všech těch příšerně kýčovitých operetek a valčíků typu „An der schönen blauen Donau". [pageend15]16 BRÁZDA 2/2000-2001 Mezi vášnivé konzumenty Mozarta však náleží až tak významné duchovni osobnosti jako Hans Urs von Balthasar i dogmatické veličiny jako Josef Ratzinger. Vytýkat těmto osobnostem povrchnost by bylo jistě nehorázné. Má však štěstí, kdo je přívržencem obou géniů: Bacha i Mozarta. V hudbě obou najde nevyčerpatelný mikrokosmos nápadů, neutuchající zdroj útěchy a nevýslovné povznesení ducha. Počítače, internety, e-maily: rděte se hanbou a samovolně se vypínejte! Zazni, hudbo! Vždyť sám vášnivý válečník, pruský král Bedřich Veliký, zanechal alespoň na čas svých násilnických rejdů, když Johanu Sebastian přijel k němu na zámek do Postupimi, a pravil veškerému komonstvu s pohnutím ještě v mistrově nepřítomnosti: „Pánové, der alte Bach ist da!" A naopak byl to sám božský Amadé, který si pochvaloval: „Moji Pražané mi rozumějí". Chtějme mu tedy rozumět, ať již jsme či nejsme Pražany! Stanislav Přibyl [pageend16]ČASOPIS ALUMNŮ NEPOMUCENA 17 Blahoslavené jsi, pobřeží moře , neboť jsi mi zůstalo věrné. Celý rok jsi se nechalo omývat slanou vodou, která tě pálila v očích. Celou zimu jsi čekalo, až slunce prohřeje tvůj písek a přijdou lidé si k tobě odpočinout. Přišli. A odpočívali. Když pak slunce před západem přestávalo mít svojí hřejivou sílu a tvůj písek a tvůj vítr se ochladily, nechalo jsi všechny ty odpočaté, osvěžené a spokojené v klidu odejít. Nikdy jsi nenárokovalo poděkování nebo pochvalu. Nikdy jsi nenutilo lidi zůstat déle či nechat si svou lásku opětovat. Kdykoliv mohli přijít, položit se na tvůj rozehřátý písek a vylévat svou radost, bolest i smutek. Dovolilo jsi jim, aby ohmatali chodidly hebkost tvého písku, a ničím nerušeni, aby se mohli zahledět do dálky. Nikoho z nich ani nenapadlo popovídat si také s tebou. Buďto hovořili jeden k druhému a nebo jen tak sami pro sebe. A tys je nenutilo. Ani nenapomínalo, aby aspoň chvíli mlčeli a pokusili se objevit kousek z tvé krásy. Tys mlčelo a mělo radost, že jsou spokojeni. Tys mlčelo tehdy, mlčíš i nyní. A já jsem první, kdo k tobě promlouvá... Pojď, vejdi i ty do mého království. Štěpán Glac Nepomucenské dráhy informují... Přišlo nám poštou... Předmostí u Přerova, 19. prosince 2000 Vážená redakce Brázdy, pracuji jako výpravčí ve stanici Dluhonice, což, jak jistě víte, je významná stanice v přerovském železničním uzlu. Na internetových stránkách htpp://mujweb.cz/www/roma.net jsem se v minulé Brázdě dočetl, že český jízdní řád je úspěšně aplikován také na římské trati č. 319 Nepomucenum - Lateramini. Jelikož mým koníčkem je studium drážních zabezpečovacích zařízení, chtěl bych Vás poprosit, abyste mi napsali něco více o této "česko-římské raritě", např. o její historii, o způsobu současného zabezpečení provozu nebo o tom, jaké vozové jednotky jsou na trati používány. S pozdravem Václav Hradil přednosta žst. Dluhonice [pageend17]18 BRÁZDA 2/2000-2001 Odpovídáme... Takovýchto dopisů nám, milí čtenáři, přišlo v poslední době několik. Využíváme proto tohoto čísla Brázdy, abychom na ně odpověděli komplexně. Trať č. 319 Nepomucenum - Lateramini byla založena roku 1929 v souvislosti se založením Nepomucena jako mezistátní trať, která měla studentům bohosloví umožnit spojení z Nepomucena na Lateránskou Univerzitu a zpět. Brzy dostala přezdívku "Nepomucenská dráha". Zpočátku byly na trati používány pouze osobní vlaky a trať nebyla vybavena zvláštními zabezpečovacími prostředky. Roku 1979 došlo k montáži semaforů na důležitém uzlu Piazza Tuscolo, čímž se značně zvýšila bezpečnost průjezdu tímto místem. V listopadu roku 2000 byla na Lateráně za účasti hlavy státu otevřena nová moderní stanice Lateramini- Michelangelo s ohromující malbou v interiéru staniční budovy. V pondělí 29. 10. ve 3,45 hod. došlo k závažné havárii v úseku 0,026 - 0,072 km od stanice Nepomucenum-horní nádraží, jelikož se nad tímto úsekem zřítil strop. Nelze než poděkovat všem strojvůdcům za úspěšné zvládnutí výluky v tomto úseku. Jelikož havarovaný úsek nebyl ještě uveden do původního stavu, je zde provozní rychlost z bezpečnostních důvodů snížena na 3 km/h. Běžný pracovní den na trati Dalo by se říci, že co se týká zabezpečení tratě, existují zde tři klíčová místa, o kterých se nelze nezmínit. Prvním je dispečerské pracoviště nedaleko stanice Passo carrabile před Nepomucenem, umístěné na vrátnici v domečku. Odtud je řízen průjezd všech vozidel z a do železničního uzlu Nepomucenum. Toto pracoviště je obsazeno dispečerem v pracovní dny v době 8,00-14,00 a 16,00-20,00, v sobotu 8,00-14,00 hod.. Dalším klíčovým místem je již zmíněný uzel Piazza Tuscolo, vybavený od roku 1979 světelnou zabezpečovací technikou. V ranních dopravních špičkách by měla být bezpečnost zvýšena přítomností několika dispečerů z řad italské dopravní policie. Třetím místem je vatikánská pohraniční stanice Železná Brána při vstupu na Piazza San Giovanni in Laterano, sloužící hlavně jako kontrola pro zde vjíždějící vozy. O funkčnosti tohoto místa jsme se mohli přesvědčit např. 28. února t. r., kdy se někteří z nás kvůli vydatnému dešti pokusili vyrazit do školy autem, řečeno v železniční terminologii "použili jsme vlaku Eurostar". Navzdory namáhavému vysvětlování naše souprava nebyla na hlavní lateránské nádraží vpuštěna s odůvodněním, že nám chybí vjezdní povolení. [pageend18]ČASOPIS ALUMNŮ NEPOMUCENA 19 Cestujeme vlaky Euro-City... Tak jako v běžném železničním provozu stoupá používání tzv. "vlaků vyšší kvality", nejsou v tomto ohledu Nepomucenské dráhy výjimkou. V poslední době se totiž stalo módou jezdit do školy na Laterán na kole. V jízdním řádu se to projeví jako úbytek osobních a spěšných vlaků a značný přírůstek vlaků EC. Ráno v 8,20 vyráží proto někdy až sedm souprav vlaků EC směrem na Laterán. Srdce vlastence tak zaplesá, když vidí sedm kol z Nepomucena opřených o zeď naší Alma Mater, řečeno železniční hantýrkou "srdce vlastence zaplesá, spatří-li na centrální lateránském nádraží Lateramini-Corso Decano Ciola stát sedm českých dopravních lokomotiv". Železniční test aneb jste způsobilí jezdit vlakem? A na závěr železničních informací Vám nabízíme možnost otestovat si své schopnosti pro jízdu vlakem, alespoň po Římě. Na následující otázky vyberte vždy jen jednu odpověď. 1 .Nejbližší železniční stanicí společnosti Ferrovie dello Stato je od Nepomucena: a)Roma-Termini b)Roma-Tuscolana c)Roma-Tiburtina 2.Vydáte-li se na letiště Leonardo da Vinci osobním vlakem ze stanice Roma-Ostiense, kolik dáte za lístek pro cestu TAM? a)8 500 ITL b)16 000 ITL c)9 000 ITL 3.A nyní na základě italské logiky usuďte, kolik dáte za cestu TAM a ZPĚT v jednom dni: a)8 500 ITL b)9 500 ITL C)18 000 ITL 4. Jdete běhat do Kafarely a zrovna když běžíte po mostě nad tratí, projíždí pod Vámi vlak. Kam tento rozhodně nemůže jet? a)Roma-San Pietro b)Fiumincino Aeroporto c)Aeroporto Ciampino 5. Na klasickou jízdenku za 1 500 ITL, která platí pro metro a autobusy, můžete vlakem cestovat: a)libovolně po území "Comune di Roma" mimo určené vyjímky maximálně 75 minut b)libovolně po území "Comune di Roma" mimo letiště Fiumincino maximálně 4 stanice c)nemůžete cestovat vůbec [pageend19]20 BRÁZDA 2/2000-2001 6.Největší římské "průjezdní" nádraží je: a)Roma-Termini b)Roma-Tiburtina c)Roma-San Pietro 7.Český vánoční strom, který dorazil po železnici do Říma 7. prosince 1999: a)zakončil svou jízdu na nádraží Roma-San Pietro b)projížděl nádražím Roma-Termini c)přijel vatikánskou vlečkou až na území Vatikánu 8.V muzeu římských dopravních prostředků je mimo jiné také souprava papežského vlaku. Naposledy jej použil papež: a)Jan XXIII. b)Jan Pavel II. c)Pius XII. 9.Pojedete-li z Říma domů po železnici, použijete nejspíš jednoho ze dvou přímých vlaků mezi Římem a Vídní. Tyto vlaky se jmenují: a)Petrus, Paulus b)Romulus, Remus c) Pietro, Paolo 10.ltalské železnice: a)stávkují nepravidelně, ale jistě b)jezdí s "japonskou" přesností c)nestávkují Nyní si prosím zkontrolujte své odpovědi.1 0-2 body Doporučujeme Vám do vlaku raději nesedat, nádražím se vyhýbat a používat jen mimoúrovňové křížení Vašich kroků se železnicí. Pokud přece jen do vlaku budete muset vstoupit, ať je to raději v muzeu, na veletržních výstavách nových souprav nebo v lunaparku, a to vždy jen v doprovodu zkušeného železničáře. 3-6 bodů Necestujte vlakem nikdy sami a za společníka rozhodně nepovažujte knihu, CD disk nebo přenosný počítač. Nemuselo by se Vám to vyplatit. Ve Vašem případě je totiž nutné plně se soustředit na jízdu a být neustále ve střehu, abyste poznali, že se přiblížila stanice, kdy máte vystoupit. Brouzdáte-li se často po internetu, není na škodu občas zavítat na stránky www.cdrail.cz. 7-9 bodů Váš výsledek není špatný. Jak je vidět, nějakou jízdu po Římě vlakem máte již za sebou. Nepropadněte však iluzi dokonalosti. Když přecházíte koleje, i nadále se musíte podívat vpravo i vlevo, zda něco nejede a když 1 1. b); 2. c); 3. a); 4. c); 5. a); 6. b); 7. c); 8. c); 9. b); 10. a). [pageend20]ČASOPIS ALUMNŮ NEPOMUCENA 23 21 nastupujete do vlaku, nezapomeňte se přesvědčit, že jede skutečně tam, kam máte namířeno. Pro zdokonalení Vám doporučujeme věnovat denně deset minut četbě v jízdním řádu. Gratulujeme! Právě jste se stali členy Asociace pro rozvoj nepomucenských drah a získali možnost zúčastnit se zdarma výletu "Poznáváme Řím vlakem" spojeného např. s odbornou prohlídkou nádraží Roma-Termini, návštěvou kaple P. Marie, Ochránkyně železnic a mnohých jiných železničně významných římských míst, který se uskuteční v neděli 6. května t. r.. Změny v jízdním řádu Jak jste již mohli zaregistrovat při četbě našeho zpravodajství, došlo v jízdním řádu, otištěném v minulé Brázdě, k několika změnám. Z důvodu nedostatku místa nemůžeme v tomto čísle otisknout jeho novelizovanou verzi. Máte-li však o změny zájem, vystřihněte níže uvedený kupón a zašlete jen na adresu redakce Brázdy nejpozději do 15. dubna t. r.. Letní prázdniny se blíží, dalo by se říci, rychlíkovým tempem. A proto, budete-li během nich cestovat kdekoliv a jakkoliv - ale věříme, že hlavně vlakem - přejeme Vám šťastnou cestu. Za Asociaci pro rozvoj Nepomucenských drah 10 bodů Pavel Moravec Srdce vlastence zaplesá, když vidí sedm kol z Nepomucena opřených o zeď naší Alma Mater, řečeno železniční hantýrkou "srdce vlastence zaplesá, spatří-li na centrální lateránském nádraží Lateramini-Corso Decano Ciola stát sedm českých dopravních lokomotiv". [pageend21]22 BRÁZDA 2/2000-2001 PŘÍSPĚVEK KE KULTU OSOBNOSTI Slova starého člověka, mlékojeda, seniora druhého patra v Nepomucenu: Marnost nad marnost a všechno je marnost. Jsem starý člověk. Já jsem prožil celý život v semináři. Ráno se vstává v pět, to se tak dělá, to se tak dělalo vždycky. Nikdy se nerozžíná zářivka (alespoň ne bez varování), židle „obutá" patří sem za stůl a ta druhá támhle. Tak ne! Tak se to dává u Tomáše! To je ideologie. Je čas jít do kaple. To jsou ty vaše věci. Já jsem úplně přízemní, vy jste zbožni - to je objektivní. I to je ideologie. Teď budeme zpívat z těch červených. Vy z nich přeci rádi zpíváte. A na začátek dáme tři sloky, to se hodí. A před evangeliem taky tři. Ten text... no to je úplná paráda. Odpověď k žalmu je v „káze" - tak ji nacvičíme ráno, vy to vlastně chcete, že? I to je ideologie. Tak my máme spolu službu v jídelně? No dobře, nejdůležitější je systém. Ty prázdné skleničky patří sem, tak se to dávalo vždycky. A vozík se zbytky se posílá až naposledy, tak se jim to v šeólu lépe umývá. Tohle je vážně výborná věc. Dnes je neděle, jde se na výlet. Přeci na Monte Genaro! Tady se přeci vždycky chodí na výlet. Spěcháme! Ve tři čtvrtě u fontánky. Tomáši, ty ještě jíš? Jdeme, nebo nám to ujede. Lístky kupuji já, to se tak dělá vždycky. Ne, nechci, platí se až nakonec. A teď vám je orazím. I to je ideologie. Ještě třicet fotek... no to je hrůza, to dnes nedofotím. Aleje třeba vykazovat činnost. Můžu ještě blíž k té krávě? Tak to je Pratóne, tady už to známe, tady už jsem byl mockrát. Ze tady není cesta - nevadí, je to radikální, je to mýtopoetický radikál. Cítíte ten chlorofyl? I to je ideologie. Jsem příživník. Ne, já se neučím, čtu si. Jsem darmožrout. Já vás tady vykořisťuji. I to je ideologie. Na večeři se nechodí. To je nový sportovní život. Už se těším na čtvrtek na fotbal. Už zase zapnu kleriku! To jsou ty vaše věci. Už dopnu cingulum! To je ten nový sportovní život. I to je ideologie. „Děkujeme Ti" - Ne! Já umírám! Já umřu! Už jsem mrtvý! Jsem pohřbený, zakopaný! Jsem objektem archeologického výzkumu. Já jsem vlastně chudák, já jsem na to přišel. I to je ideologie. In memoriam Jana Houkala, který téměř polovinu času, kdy užívá Božího daru rozumu, prožil v semináři, a poté, co svou pílí ve studiu, nadšením pro chození po horách, zanícením pro hudební složku liturgie a ohnivými kázáními učinil nesmazatelný zápis do zlaté knihy alumnů Nepomucena, zanedlouho naše řady seminaristů opustí, aby nastoupil na zasloužený odpočinek v pastorační praxi. Jan Bleša [pageend22]ČASOPIS ALUMNŮ NEPOMUCENA 23 Během přemísťování titulů z knihovny papežské koleje do depozitáře St 0-upa se redakci podařilo zdědit několik vzácných tisků. Celá operace dostala název ANTICONIAS: smysl velevážené čtenářstvo z řad bibliofilii správně odhaduje na vyřazování zbožných děl, která nejsou kompenzována. Naštěstí se alespoň našemu ústavu vyhnul pohnutý osud vatikánské bibliotéky, která usiluje vymanit se z dluhů prostřednictvím prodeje pamětních předmětů turistům na pouti. Zlomky 4 K Ic m+r které otiskujeme se týkají fiktivní postavy X (v tomto případě biskupa Jana Mráze). Později byly zpevněny podlepením novějšího seznamu, který by se špetkou fantazie mohl pocházet z jakéhosi orda. Mezi oběma texty však pravděpodobně není možné hledat užší souvislost. Marek Slatinský [pageend23]24 BRÁZDA 2/2000-2001 Země a ticho I ticho mluví. Vidím ho na kříží před sebou jak tiše spí. Hodiny na věži již dávno odzvonily třetí a na návrší hory je ticho. Tam, kde už Slovo nemůže mluvit, zůstává tělo svědčící tichem vydané lásky. Kdo chceš jít za mnou? Země se zachvěla a pukla, protože nevydržela prorážející sílu lásky vydané. Pšeničnému zrnu vyrazil klíček. Je to ten od nebeského království. Malíři ikony, kreslíš své dílo a nazvati je toužíš tvorbou Boží? Svou silou otiskuješ myšlenky do papíru a označit je chceš stopami Ducha vylitého na nás? Svou pýchu nazýváš pokorou, aby svět nepoznal Boží tvář. Aby svět nepoznal tvou tvář! Co skrývá se za tváří v zrcadle? Říkám mu já, ale ještě ho nedokáži prohlédnout. Snad modrou barvu svého lidského života jsem chtěl přemalovat červenou. Tou červenou, kterou jsem namíchal podle vlastního receptu. Boží červeň se však odhalila v probodeném srdci. Tam ji objevíš i ty. Jedině v Srdci. Vroucí ticho mlčí a snad nemá, ani co by řeklo. Slovo je v něm ukryto. Nespěchá. Nepřikazuje. Nezarmucuje. Je vroucí, ale nevře hlukem velkých bublin, jež jsou prázdné. Ticho vysloveného Slova. Kdo má uši k slyšení, slyš. Země se smí stát plodnou, jenom když se do ní zaboří pšeničné zrno. Jinak zůstane třeba i úrodnou, ale bez plodů. Smrti, kde je tvoje vítězství? [pageend24]ČASOPIS ALUMNŮ NEPOMUCENA 25 Něžná tváři, za sklem se schováváš v naději, že nikdy neuzřím, co skrývá v sobě hloubka očí. Zpívají o vzletech ptáků, o polním vanutí letních sen, o poledním třásnění vzduchu. O tom, že podzimní rána jsou chladná a v lednu že zamrzají slzy. Je leden. Michal Umlauf [pageend25]26 BRÁZDA 2/2000-2001 Homiletické etudy III. Stanislav Přibyl Jak se stát prorokem Nesnadný návod k použití. Podle starých příruček pro výuku kazatelství měla mít homilie tři vlastnosti: doceat, poučit posluchače o něčem novém, moveat, pohnout lidi ke změně jednání, a placeat, měla se také líbit. Podle této klasické trojčlenky se učily kázat určitě i generace našich nepomucenských předchůdců, na které občas zavzpomínáme, protože nám to tu hezky zabydlili. Avšak v takové trojici požadavků je skryt zvláštní paradox: slouží přece kázání o Ježíši Kristu, ale zdalipak by sám Pán Ježíš uspěl, kdyby se aplikovala na jeho vlastní homiletickou premiéru, o které se zmiňuje Lukáš ve čtvrté kapitole? Doceat - měl své posluchače poučit, říci jim něco nového. Místo toho jim Ježíš říká: „Jistě mi připomenete přísloví: Lékaři, uzdrav se sám" a poté svým posluchačům opakuje příběhy o Eliášovi a Elizeovi, které jistě znali již od svých dětských let. Takže nic nového. Moveat - kázání má lidi pohnout k tomu, aby změnili své chování k lepšímu. Avšak Ježíš Nazareťany nepřesvědčil a oni změnili své jednání k horšímu: vzplanuli hněvem, zvedli se, vyhnali ho ven z města a vedli až na sráz hory, na níž bylo vystavěno jejich město, aby ho srazili dolů. Placeat - posluchačům se Ježíšovo kázání nelíbilo. Neiritoval je ani tak obsah kázání, ten přece už dávno znali. Jim vadil ten, který vznesl nárok na svou osobu: „Dnes se naplnilo toto Písmo, které jste právě slyšeli". A vskutku: nejslabším bodem zmíněné trojčlenky je ono placeat je stará známá věc, že lidé chtějí poslouchat jen to, co se jim líbí, mají svrablavé uši. Kázání, nebo lépe hlásání, má však obsahovat prorocký prvek: to, co se nerado slyší, tu vášeň pro Hospodina zástupů, kterou známe již od starozákonních proroků, a která byla u nich vždy spojena s tepáním náboženských a společenských zlořádů, a ovšem také s osobním rizikem. „Jednoho zbili, druhého zabili, dalšího ukamenovali. Znovu poslal jiné služebníky, a to více než předtím, ale naložili s nimi právě tak. Nakonec k nim poslal svého syna a řekl si: Na mého syna budou mít přece ohled!" (Mt 21,35-38). V logice podobenství o zlých vinařích můžeme číst nejen Ježíšův pašijní příběh, ale také již dnešní perikopu: vzplanuli hněvem, zvedli se, vyhnali ho ven z města a vedli až na sráz hory, aby ho srazili dolů. [pageend26]ČASOPIS ALUMNŮ NEPOMUCENA 27 Odvaha nést tíhu osobního rizika nerozlučně patří k prorocké úloze kohokoli, kdo prorokem opravdu je, nebo si činí nárok jím být. V tomto smyslu představuje Ježíš dovršení všech proroků před ním a vzor všech proroků po něm. Riziko jeho prorokování přineslo spasitelnou smrt, která zároveň vrhá zpětné světlo na jeho předchozí prorocké hlásání o tom, že se „dnes naplnilo Písmo". Není jednoduchý recept na to, jak se stát prorokem. Někdy je třeba prorocky pozdvihnout varovný hlas. Jindy je lepší mlčet. Víme například, že za dokumenty Druhého vatikánského koncilu stojí vědecká práce některých teologů, kteří byli před koncilem, mírně řečeno, v nemilosti církevních autorit. Tito lidé, místo co by alarmovali veřejné mínění a stěžovali si, jak zle se s nimi nakládá, raději ztichli, a pokud mohli, dále pracovali. V tom je prorocké znamení, že jim nešlo především o vlastní osoby, ač bezesporu poškozované a umlčované, ale šlo jim skutečně o mysterium salutis, tajemství spásy. To, že pak Jan XXIII. některé z nich povolal do expertních komisí Druhého vatikánského koncilu, jim dovolilo, aby k nám jejich myšlení dodnes prorocky promlouvalo z koncilních dokumentů a dávalo nám radost a naději, gaudium et spes. Opravdu není jednoduchý recept na to, jak být prorokem. Někomu by se třeba mohlo zdát, že k prorokování musí nutně patřit střet s autoritou, kritika výkonu moci. Dnes se však stále více ukazuje, že prorocký hlas se naopak musí někdy legitimní autority zastat. V církvi již není tak jednoznačné dělení na církev učící a církev slyšící, jak se dříve říkalo, neboli na církevní autoritu a tak zvané „prosté" věřící. Zejména v některých místních církvích vznikla jakási střední vrstva mezi klérem a běžnými členy farností. Jsou to církevní zaměstnanci, církevní publicisté, pastorální asistenti a asistentky, referenti a referentky a církví vydržovaní intelektuálové: teologové. Tito lidé nenesou břemeno autority. Nevykonávají v církvi přímou moc. Ale o to větší mají v církvi vliv, zejména v tisku a v médiích. Obsahem jejich zvěstování již není mysterium salutis, ale ustavičné návrhy na strukturální reformy v církvi. Teprve až se papež vzdá svých jurisdikčních nároků, teprve až ženy budou svěceny a bude zrušen celibát, teprve až zmizí ty veškeré utlačovatelské struktury, které umlčují náš prorocký hlas, teprve tehdy nastane zlatý věk církve. Zatím, kromě vysněné prvotní církve, bylo všechno špatně. Jistě tušíme, že jakkoli jsou tyto hlasy kritické, určitě nejsou prorocké. Především zde chybí hrozba jakéhokoli rizika, tak typická pro pravé proroky. Šířit takové názory je nejen beztrestné, nýbrž především módní. Krom toho nejde ani o prorockou kritiku, podle slova krithein, rozsuzovat a tedy rozlišovat. Zde se však není třeba namáhat s rozlišováním. Karty jsou předem rozdány. Zastat se v tomto prostředí legitimní autority vyžaduje naopak kus prorocké odvahy. Ale především - chce-li někdo být pravým křesťanským prorokem, musí ze samotné jeho bytosti i z jeho činnosti vyzařovat svědectví o jiném proroku, než je [pageend27]28 BRÁZDA 2/2000-2001 on sám. Řekne-li někdo: „Veliký prorok povstal mezi námi" (Lk 7,16), musí být všem jasné, kterého proroka má na mysli. Že nejde o něho samotného, nýbrž o toho, který již na počátku svého působení riskoval slovy: „Dnes se naplnilo toto Písmo, které jste právě slyšeli". Jestliže z prorokování pulsuje jasný odkaz na Ježíše Krista, jestliže prorok bere kritický zřetel k Ježíši Kristu a nepouští se do kritik a polemik, které jsou stylem i obsahem vzdáleny evangeliu, pak se nemusí bát toho, když na něj v synagóze vzplanou hněvem a chtějí ho srazit dolů. Prostě projde středem a ubírá se dál. ...a dali jste mi najíst Pro vocatio triplex. Text evangelia o posledním soudu v Matoušově verzi (Mt 25,31-46) je snad až příliš známý, než abychom od něj očekávali něco nového. Při hlubším pohledu nás však tento text začíná provokovat, a to nikoli dráždit k rozčílení, nýbrž podněcovat ve smyslu pro - vocare, volat nás pro někoho. Zkusme najít tři provokativní otázky které nám toto evangelium klade. První otázka se týká věčného zavržení. V době, kdy je pro nás křesťany těžkým problémem přiblížit sobě i druhým samotnou věčnou spásu, ozývá se navíc tvrdé slovo o tom, že kromě stáda ovcí je zde ještě stádo kozlů: „A půjdou do věčného trápení, spravedliví však do věčného života". My, křesťané dneška, známe spíše jiné místo z Písma: „Bůh chce, aby všichni lidé byli spaseni a došli poznání pravdy" (ITim 2,3-4). Křesťané dneška chtějí slyšet: „Kdo uvěří a dá se pokřtít, bude spasen", ale vyhýbají se dovětku: „kdo neuvěří, bude zavržen" (Mk 16,16). Nějak se nám vytratila ta stará predestinatio gemina, dvojí předurčení: jedněch k věčné spáse a druhých k věčnému zavržení. Myslíme si, že je to výmysl svatého Augustina nebo takového Kalvína, avšak slyšíme o ní od samotného Krista. Druhá otázka, která nás provokuje k přemýšlení i konání: „Byl jsem hladový a dali jste mi najíst, byl jsem žíznivý a dali jste mi napít, byl jsem na cestě a ujali jste se mě, byl jsem nahý a oblékli jste mě..." Což nemáme toto všechno společné s vyznavači jiných náboženství a s filantropy i humanisty všech barev a odstínů? Není právě toto onen „světový étos", o kterém píše Hans Küng, ono etické minimum, které spojuje všechny lidi dobré vůle a činí naši planetu obyvatelnou a naše životy zajištěné péčí druhých, dobrotivých lidí? Z hlediska křesťanského se však nejedná o etické minimum, které může být předmětem domluvy nebo dokonce restrikce. Jedná se naopak o etické maximum, ba ještě více: o úkon kultu ke Kristu: „Cokoli jste udělali pro jednoho z těchto mých nejposlednějších bratří, mně jste udělali". Kolik skrupulozity míváme ohledně dodržování kultových předpisů a rubrik! Jakým obrovským tématem i předmětem sporu se může stát ten či onen liturgický úkon nebo církevní předpis, a přitom Kristus jasně požaduje, aby se mu sloužilo jinak: „byl jsem hladový a dali jste mi najíst, byl jsem žíznivý a dali jste mi napít..." [pageend28]ČASOPIS ALUMNŮ NEPOMUCENA 29 A konečně třetí otázka, kterou nás poslední soud v Matoušově verzi provokuje. Podíváme-li se zpětně na náš život: kolikrát jsme my dostali najíst a kolikrát jsme my dali najíst, kolikrát jsme my dostali napít a kolikrát jsme my dali napít... Pro nás není toto evangelium provokativní pouze v tom smyslu, že máme dělat, co v něm Kristus požaduje. Spíše nám ukazuje, že i kdybychom s tím opravdu vážně začali, nikdy nestačíme splatit druhým lidem to, co jsme od nich už v životě dostali. Totiž těm lidem, kteří v nás viděli Krista a kteří v den soudu budou jistě postaveni po pravici Syna člověka. Stále více se dnes hovoří o množství slov. Známá otázka: Říci slov raději více, anebo méně? Statistiky se shodují na tomto: Stále více posluchačů je toho názoru, že méně slov znamená někdy více užitku. Neméně platný je tento výrok, řečený opačně: Více slov většinou znamená méně užitku. Méněkrát se u posluchačů setkáme s názorem opačným. Tato zásada je tedy více či méně obecně přijímána. Více slov totiž znamená často méně obsahu, vyžaduje více pozornosti a člověku sedícímu se sedí stále méně pohodlněji. Ba co více, stále méně chápe hlavní myšlenku. A čím méně vnímá samotného řečníka, tím více na něj přichází dřímota. Neméně komplikované je toto téma i z pohledu samotného řečníka. Vícekrát jsem se setkal s těmi, kteří onu stále více platnou zásadu, že méně znamená více, víceméně nerespektují. Někteří (a těch není nejméně!) se řídí zásadou, že čím více lidí se při dané příležitosti sejde, tím více času je třeba proslovu věnovat. A platí to tím více, čím méně je v sále volných míst, čím více lidí musí stát a čím je v sále méně dýchatelno. Také se dnes, mnohem více, než dříve, hovoří o pocitu méněcennosti. Aby si lidé více uvědomovali svojí jedinečnost, mají pocit, že jejich projev musí být nejméně tak dlouhý, jako ten předchozí, a tak hovoří stále více a více. Týká se to především těch, kteří si příliš zakládají na svém jméně. Nicméně, tento problém se týká také nás, a to snad mnohem více, než si uvědomujeme. Má být kázání více a nebo raději méně obsažné? Jak by nám jistě potvrdil i náš pan vícerektor, který se při svých studiích pastorální teologie musel, více či méně zabývat i touto neméně důležitou otázkou, že méně slov, víceméně, znamená více užitku. pozn.: úryvek víceméně odpovídá projevu přednesenému na podzimní Mikulášské besídce Více nebo méně? Štěpán Glac [pageend29]30 BRÁZDA 2/2000-2001 GRATULACE k výročí 55-ti let kněžství P. Jiří Batušek - 6. 4. 2001, diecéze Olomouc k výročí 85-ti let života P.Jaromír Tobola - 26. 3. 2001, diecéze Hradec Králové k výročí 75-ti let života P.Jiří Jeřábek - 24. 4. 2 0 0 1 , Itálie Mons. Dominik Hrušovský - 2. 6. 2001 k výročí 60-ti let života Mons. Gejza Veselý - 1. 5. 2001, diecéze B r n o P.Josef Rajčák - 23. 9. 2001, Itálie k výročí 50-ti let života P. Pavol Stanko - 26. 7. 2001, diecéze Bratislava- -Trnava P. František Kapusňák - 7. 3. 2001, Nitra k ukončení licenčního studia biblické teologie P. Vojtěch Brož [pageend30]