český zahraniční časopis POLYGON 8 9. prosince 1996 JAN KRISTOFORI komentáře • názory • informace [pageend1]ČESKÝ ZAHRANIČNÍ ČASOPIS ZEITSCHRIFT IN TSCHECHISCHER SPRACHE - MAGAZINE IN CZECH POLYGON VYDAVATEL - HERAUSGEBER - PUBLISHER: POLYGON-VERLAG, Postfach 1737, CH-8048 ZÜRICH-ALTSTETTEN Nezisková organizace Gemeinnützige Organisation - Non-profit organization Vychází 8x za rok - Erscheint jährlich 8x - Published 8 times a year POLYGON je pokračovatelem dřívějších dvouměsíčníků REPORTÉR (vycházel ve Švýcarsku) a ZÁPAD (vycházel v Kanadě) OBSAZENÍ REDAKCÍ: Ve Švýcarsku: Lad. J. Beran, tel./fax: +41-52-316 1042 V Německu: Rudolf STRÖBINGER, tel. +49-4931-7525, fax +49-4931-74680 Adresa: Dr. R. Ströbinger, Ansgaristr. 29, D-26524 Hage V Kanadě: Miloš ŠUCHMA, tel. +1-613-824-7439, fax +1-613-834 8757 Adresa: POLYGON, Box 9021 Terminal P.O., Ottawa, Ont., KIG 3T8 Sekretariát redakce/administrace ve Švýcarsku: Jaroslav LAMBERT, tel. +41-1-372 0930 Zastoupení pro ČR: Arnošt WAGNER, Teyschlova 11, 63500 Brno Zastoupení pro Austrálii a Nový Zéland: Mrs. Marcela CECH, 65 Kiama Av., YEPPOON 4703 QLD tel. +61-79-397 624, fax +61-79-397 552 VYDAVATELSTVÍ, ADMINISTRACE A INZERCE: Ludvík FRIEDE, tel. +41-1-432 1768, fax +41-1-433 0620 Adresa viz POLYGON-VERLAG TISK - DRUCKEREI: Milan CIMBUREK, Badenerstrasse 698, 8048 Zürich tel. +41-1-43 1 6878, fax. +41-1-432 9592 DOPISOVATELÉ: Jan BENEŠ (USA/ČR), Jaroslav BOHANES (ČR), Vladimír CÍCHA (Kanada), Luděk FRÝBORT (D), Milan HULÍK (ČR), Václav JAKOUBEK (USA), Josef KOLÁČEK (Vatikán). Jan KRISTOFORI (N/CH/ČR). Tomáš KRYSTLÍK (D), Radek KUČERA (NL), Robert F. LAMBERG (Argentina), Zdeněk F. LEINER (F), Jiří LOEWY (D), Jára MEČŮ (ČR), Dušan NOVÁK (ČR), Vlastimil RADKOVICKÝ (D), Jindřich STIKAROVSKÝ (ČR), Michaela SWINKELS-NOVÁKOVÁ (NL), Pavel ŠTILLER (D), Jaroslav TEPLÝ (NL), Vladimír VALENTA (Kanada), Otakar ZOUFALÝ (D) OBSAH ČLÁNKŮ nemusí vyjadřovat souhlasný názor všech spolupracovníků Polygonu. Přetisk článků a kreseb je dovolen pouze s poznámkou „Převzato z časopisu POLY GON, Curych“ PŘEDPLATNÉ NA ROK 1997: CHF 50.00 norm, poštou, CHF 55.00 letecky (nebo ekvivalent jiné měny) Sponzorované předplatné pro ČR: CZK 120,- + 80,- poštovné = CZK 200,- Pozn.: poštovné 80,-CZK je stejné při zásilce do 5 exemplářů na tutéž adresu. DOSAVADNÍ ODBĚR časopisu končí až po jeho písemné nebo telefonické výpovědi. BANKOVNÍ SPOJENÍ: Ve Švýcarsku: Postcheckamt Zürich, Polygon-Verlag, č. účtu: 80-60451-5. V Německu: Volksbank Waldshut, BLZ 684 922 00, č. účtu: 2175380. Ve Švédsku: Postgirot Sverige, č. účtu: 5 95 37 - 1, POLYGON. V Kanadě: The Bank of Nova Scotia, 110 Place d’Orleans. Orleans, Ontario, Canada K1C 2L9. Č. účtu: 61176-0047929 - Polygon. Z OBSAHU ČÍSLA 8/96 JAROSLAV BOHANES, DUŠAN NOVÁK Život v našich republikách, str. 1 OTAKAR ZOUFALÝ: Senátní volby, str. 7 VLADIMÍR VALENTA: KOMENTÁŘE, str. 8 ZDENĚK LEINER: Stejné příčiny - stejné důsledky, str. 10 LUDĚK FRÝBORT: Na rozloučenou s Českým týdeníkem, str. 11 JOSEF KOLÁČEK: Tu jsem, str. 12 PAVEL ŠTILLER Problémy česko-německého usmíření, str. 14 JAROSLAV TEPLÝ: Never ending story, str. 15 VLASTIMIL RADKOVICKÝ: Všetečné otázky, str. 16 MILAN HULÍK: Občanská Demokratická Story, str. 18 Další kapitola z dějin česko-německého soužití odložena na příští číslo JIŘÍ LOEWY: Přezdívali mu "hruška", str. 20 SLOUPKY JANA BENEŠE, str. 21 ROBERT F. LAMBERG Marginálie zpolitizovaného cestovatele, str. 25 TOMÁŠ KRYSTLÍK: Co by se stalo, kdyby ..., str. 26 JINDŘICH STIKAROVSKÝ: Země česká - domov můj, str. 27 RECENZE str. 23 - DOPISY, str. 30 Redakční uzávěrka čísla 1/97 je 21. ledna 1997 Polygon č. 1/97 vyjde 3. února 1997 SEZNAM ZEMÍ, V NICHŽ MÁ POLYGON SVÉ ČTENÁŘE: ALŽÍR, ARGENTINA, AUSTRÁLIE, BELGIE, BOLIVIE, BOTSWANA, BRAZÍLIE, ČR, COSTA RICA, CYPR, CHILE, DÁNSKO, ECUADOR, FILIPÍNY, FRANCIE, GUATEMALA, HOLANDSKO, HONGKONG, IRSKO, ISRAEL, ITÁLIE, JAPONSKO, JIŽNÍ AFRIKA, KANADA, KOLUMBIE, LIECHTENSTEIN, LUXEMBOURG, MAĎARSKO, MALTA, MAROKO, MEXIKO, NĚMECKO, NICARAGUA, NORSKO, NOVÝ ZÉLAND, PERU, POLSKO, PORTUGALSKO, RAKOUSKO, ŘECKO, SAUDSKÁ ARABIE, SINGAPUR, SLOVENSKO, ŠPANĚLSKO, ŠVÉDSKO, ŠVÝCARSKO, THAISKO, URUGUAY, USA, VELKÁ BRITÁNIE, VENEZUELA POLYGON reportér Západ (13. ročník) '17. ročník) [pageend2]Život v našich republikách Politický přehled (1.10 -25.11.1996) JAROSLAV BOHANES ČESKO-SLOVENSKÉ VZTAHY Mírně zlepšené ovzduší V podzimních měsících se vzájemné vztahy uklidnily, přesněji řečeno, nebyly slyšet výroky různých činitelů, které by buď otevřeně nebo sice zastřeně, ale zcela jednoznačně vyjadřovaly kritický postoj vůči sousedovi za moravsko-slezskou hranicí, jaké zaznívaly často v srpnu a v září. Je to nesporně důsledek značně rozvířených vnitropolitických hladin v obou státech, jejichž vlastní domácí problémy staví rozpory a názorové rozdíly mezi českými a slovenskými politiky do pozadí. Vzrušení na obou politických scénách v říjnu a v listopadu mělo sice odlišné příčiny (volby do Senátu v ČR a spory v SR), ale následky, tj. odložení česko-slovenských třenic na druhou kolej, byly shodné. Je známo, že hlavní vzájemné nesrovnalosti, které jsou ještě otevřeny, patří téměř výlučně do hospodářské oblasti. Při tom je stále zřejmější, že jejich intenzita postupně klesá tak, jak vývoj a čas přinášejí nové a důležitější problémy. Určité napětí nicméně stále zůstává a s ním i nebezpečí, že se některé konkrétní otázky (dělení federálního majetku, národní památky, vlastnické problémy některých podniků) za určitých okolností v budoucnosti vrátí a znovu vyvolají zhoršení vzájemných vztahů. Oficiální spolupráce Současné politické uklidnění přineslo svoje ovoce, které se projevilo ve stycích některých politických představitelů. Nešlo o jednání mezi předsedy vlád nebo předsedy parlamentů, ale i setkání dalších osobností obou stran mohou a často také vydatně přispívají k dobrým vztahům. Místopředseda české Poslanecké sněmovny a koaliční strany KDU-ČSL Jan Kasal navštívil 8. října Bratislavu, kde jednal mj. s místopředsedou slovenského parlamentu A. M. Hús- kom o zlepšení styků mezi oběma zákonodárnými sbory. Primátoři Bratislavy a Ostravy se sešli ve slovenském hlavním městě a zabývali se otázkami veřejného pořádku a samosprávy. K dobrým vztahům přispěli i katoličtí církevní hodnostáři, kteří 15. října jednali na společném zasedání biskupských konferencí české a slovenské na středním Slovensku o vzájemné podpoře a spolupráci.Ministři vnitra J. Rumi a G. Krajčí podepsali v Levoči 25. října readmisní dohodu o vracení a přijímání uprchlíků přes hranici a jednali o intenzivnější spolupráci v boji proti organizovanému mezinárodnímu zločinu. 20. listopadu došlo ke schůzce zahraničních výborů obou parlamentů v Praze. Po skončení jejich rozhovorů řekl předseda slovenského výboru Dušan Slobodník, že „současné česko-slovenské vztahy jsou dobré, nadstandardní a přátelské“. Ve stejném smyslu se vyjádřil i předseda českého zahraničního výboru Vilém Holáň. V dalším průběhu tiskové konference sice Dušan Slobodník připustil, že na Slovensku existují napjaté vztahy mezi vládními činiteli a některými novináři, ale jejich spory podle něj nijak neovlivňují česko-slovenské styky. Podzim 1966 lze tedy považovat za období nej menších potíží mezi našimi státy od jejich vzniku v roce 1993. Doufejme, že nejde jen o oddechovou přestávku, ale o trvalý vývojový trend, který dovede naše vztahy až k úzkému přátelství obou politických reprezentací. Dynamický vývoj v kultuře Co ještě chybí politikům, to bohatě nahrazují lidé kultury a vědy na obou stranách. V českých zemích i na Slovensku se stále častěji konají výstavy a vystoupení různých uměleckých souborů z druhé země, které jsou vždycky předmětem mimořádného zájmu diváků a dostává se jim nesmírně vřelého přijetí. Patřil k nim také „Týždeň českej kultury na východnom Slovensku“, který se konal ve dnech 21. až 27. října v Košicích, v Popradě a v Rožňavě. Jeho hlavním záměrem bylo „rozvíjení symbiózy obou kultur a hledání společných kořenů, spojujících naše národy z minulosti“. Celý průběh akce se setkal s velikým úspěchem u diváků. Na nejvyšších stupních této veliké, živé a stále rostoucí pyramidy kulturních vztahů stojí nesporně styky českých a slovenských divadel. Dny českého divadla na Slovensku a slovenského divadla v České republice se již stávají tradiční kulturní událostí v obou zemích. Přední čeští a slovenští herci získávají stále větší oblibu u sousedů a každé jejich vystoupení dává divákům příležitost k projevům mimořádných sympatií. Při posledním festivalu slovenského divadla v Plzni přiměly ovace publika známého slovenského herce Milana Lasicu k poznámce: „My už ani nevíme, jestli je slovenské divadlo tak dobré, nebo jestli nás mají diváci tak rádi.“ V těchto dnech, tj. od 24. do 30. listopadu, proběhne v Praze další festival „Slovenského divadla v Praze“, který je již celý vyprodán. Není jistě třeba dodávat, že Milan Lasica věděl velmi dobře, o čem hovoří. Nesporně si uvědomoval, že diváci svým potleskem vyjadřují svoje uznání nejen předvedenému hereckému umění, které je na Slovensku nepochybně na vysoké úrovni. Divadlo, jak vidět, hraje stále významnou roli v životě českého i slovenského národa a tato role má vysloveně pozitivní charakter. ČESKÁ REPUBLIKA V říjnu a listopadu neztratil vnitropolitický obraz České republiky nic na své drama- tičnosti, kterou získal v průběhu léta. Poslanecká sněmovna sice hned 1. října zřídila vyšetřovací komisi, která se začala zabývat příčinami krachu Kreditní plzeňské banky a která zaměří svoji pozornost i na další zkrachované české banky, čímž bylo prozatímně odstraněno jedno ze dvou horkých politických témat povolebního vývoje, ale již v listopadu bylo nahrazeno novou pauzou“. Polarizace Politický boj, který po poslaneckých volbách dostal novou podobu, se v letních měsících zostřoval a střety mezi koalicí a opozicí byly stále tvrdší. Sociální demokracie se víc a více cítila jako silná opozice, jejíž názor musí vláda respektovat. Začala prosazovat svoje návrhy ve sněmovně a postavení vlády povážlivě sláblo. Václav Klaus odmítal postup opozice v řadě případů a prohlásil, že jeho vláda nechce být loutkovou vládou, jejímž prostřednictvím vládne parlament. Miloš Zeman a jeho strana naopak vládu obviňovala, že chce vládnout jako dříve, kdy měla velikou většinu ve sněmovně a nebrala vůbec ohled na opozici. V parlamentě i ve veřejnosti se začala rozšiřovat a prohlubovat mezera mezi oběma tábory. Poměr hlasů 99 : 101 vytvářel ve sněmovně patovou situaci, která začínala být pro další politický vývoj nebezpečná. Patrně v té doPOLYGON 8/1996 1 [pageend3]bě si všechny politické strany uvědomily, že volby do Senátu mohou přinést alespoň částečné řešení, i když kompetence druhé komory nebude velká. Averze mezi opozicí a koalicí se do velké míry personifikovala do osob předsedů obou nej silnějších stran a V. Klaus se s M. Zemanem stále častěji utkávali v ostrých slovních soubojích. Vyvrcholení tohoto boje „muže proti muži“ přineslo výročí 28. října. Václav Klaus vystoupil na shromáždění Svazu bojovníků za svobodu a ve svém projevu mimo jiné obvinil opozici, aniž jmenoval některou stranu nebo osoby, že usiluje o zastavení transformačního procesu a o návrat do časů před rokem 1989. M. Zeman neprodleně reagoval ostrým odmítnutím jeho projevu a obviněním, že jako premiér zneužil státního svátku ke stranickému a neobjektivnímu obvinění politických protivníků. „Kauza“ BIS V této neklidné atmosféře se blížily senátní volby a začala pochopitelně ještě více růst nervozita politických stran. Přesto měla předvolební kampaň poměrně velmi slušný a střízlivý průběh a zdálo se, že první senátní volby v České republice budou mít nakonec poměrně klidnou atmosféru. Několik dní před jejich prvním kolem však oznámil místopředseda vlády a předseda druhé koaliční strany KDU-ČSL J. Lux, že má důkazy o tom, že je sledován orgány BIS. Obrátil se s tímto oznámením na předsedu vlády, kterému činnost BIS podléhá, a požádal ho o vyšetření a zjednání nápravy. Jeho zpráva zapůsobila jako politická bomba. Klaus, který byl právě v Rakousku na mezinárodním setkání ekonomů a politiků, zkrátil svůj zahraniční pobyt a vrátil se ihned do Prahy. Ke kritice práce bezpečnostní služby a jejího dočasného ředitele S. Devátého se připojila ODA a svůj příspěvek k vyhrocení situace přidala i opoziční ČSSD. Klausova strana se zpočátku postavila na obranu S. Devátého a kritizovala Luxe za zveličování celého případu. V. Klaus vyslovil údiv, že se podobné „skandální“ případy objevují pravidelně před důležitými událostmi, jako jsou volby, a řekl, že je přesvědčen, že nešlo o sledování J. Luxe, ale jiného člověka, s nímž se Lux dříve stýkal a tak se dostal okrajově do zpráv orgánů BIS. K uklidnění nedošlo, naopak, útoky na BIS a S. Devátého přišly i z vedení samotné BIS. M. Zeman oznámil také, že orgány BIS navštívily jeho starou matku a vyptávaly se na něj. Ukázalo se sice, že to byli reportéři televizní společnosti NOVA, ale pobouření zůstalo a prudce vzrostlo, když předseda sociální demokracie a současně i Poslanecké sněmovny vzápětí prohlásil, že existuje propojení BIS s ministerstvem vnitra a žádal Rumlovu demisi. Svoje vystoupení vyvrcholil výrokem, že Česká republika směřuje k policejnímu státu. Ministr Ruml požádal prezidenta o rozhovor, při kterém si stěžoval na předsedu Sněmovny, jehož obvinění kategoricky popřel. Prezident Havel ministra Rumia podpořil a Zemanův postup odmítl. Vztahy mezi koaličními strannú se bezprostředně před senátními volbami výrazně zhoršily v důsledku aféry BIS a jejich společný postup a vzájemná podpora ve volbách nepřicházely v úvahu. Naopak, proti ODS se vytvořila společná fronta dvou malých koaličních stran, kterou svým otevřeným bojem proti ODS doplnila Zemanova ČSSD a v pozadí i KSČM. Bylo zřejmé, že jde o hlavu S. Devátého a ten, aby dále nejitřil předvolební situaci, rezignoval 10. listopadu na svoji funkci. Senátní volby Takřka v poslední chvíli se tedy situace poněkud uklidnila. Všechny koaliční strany se tvářily navzájem smířlivěji a zvláště J. Lux vyjádřil svoje uspokojení nad odstoupením S. Devátého a nad kroky, které byly učiněny k nové úpravě činnosti BIS a dozoru nad ní. Přesto byla atmosféra ve veřejnosti napjatá a z výroků vedoucích představitelů bylo jasné, že spory uvnitř koalice nejsou odstraněny. K nervozitě přispívaly i výsledky průzkumů, které ukazovaly na velmi slabou účast voličů. Všechny politické strany na to reagovaly zoufalým úsilím o mobilizaci svých voličů, protože byla obecná představa, že malá účast podstatně zvýhodní levici a zvláště komunistickou stranu, jejíž voliči půjdou ukázněně k volbám. V předvečer voleb promluvil prezident v televizi a také on vyzval občany k účasti, přičemž zdůrazňoval význam druhé komory pro politickou stabilitu státu. Voliči promluvili ve dvou volebních kolech velmi malou účastí - v prvním kole 35% a ve druhém ještě o 5% nižší. První kolo ve dne 15. a 16. listopadu přineslo nečekaný úspěch ODS, jejíž kandidáti získali nejvíce hlasů v 76 obvodech z 81. Do druhého kola, které se konalo 22. a 23. listopadu, postoupilo kromě 76 kandidátů ODS 48 kandidátů ČSSD, 17 KDU-ČSL, 7 ODA, 4 KSČM, 1 DEU a 1 nezávislý. Konečné výsledky však podstatně změnily stranické složení. V prvním senátu České republiky zasednou 18. prosince tr. tito senátoři: Za koalici: ODS 32, KDU-ČSL 13, ODA 7, DEU 1, celkem 53. Za opozici: ČSSD 25, KSČM 2, nezávislý 1, celkem 28. To znamená, že ODS ztratila dominantní pozici, kterou jí slibovalo první kolo, ČSSD také poněkud klesla pod svoje původní očekávání, zatímco obě malé koaliční strany dosáhly výrazného úspěchu. Oproti Poslanecké sněmovně je ovšem v Senátu jasná převaha koaličních křesel. Nad výsledkem voleb Již mezi oběma koly voleb a zvláště po druhém se mnozí komentátoři vyjadřovali k výsledku, k jeho příčinám a k vyhlídkám na další rozvoj. Hodnocení jsou velice různá, většina hledá vysvětlení pro výsledek prvního kola v selhání sociálních demokratů, jejichž předseda svým konfrontačním způsobem vůči koalici vyvolal spíše obavy než souhlas veřejnosti. Další příčinou je podle mnohých nízká volební účast, kterou připisují omrzelosti lidí z politického haště- ření v posledních měsících a také, jako např. prezident Havel, tomu, že obě největší politické strany po dlouhou dobu bojovaly proti Senátu vůbec a označovaly jej za zbytečnou instituci. Poměrný neúspěch Klausovy ODS ve druhém koleje převážně vysvětlován intenzivní kampaní všech ostatních politických stran proti ODS - od KDU-ČSL až po komunisty, které důrazně varovaly před .Jednobarevným Senátem“ a vyzývaly svoje příznivce, aby větší účastí v druhém kole pomohli opravit výsledky kola prvního. To se jim, jak se zdá, podařilo a všichni, kromě příznivců ODS. tedy mohou být spokojeni. Podle mého názoru je ovšem třeba nepřehlédnout skutečnost, že výzvy „spojené fronty proti ODS“ k větší volební účasti zůstaly zcela nevyslyšeny. Naopak, k urnám přišlo ve druhém kole ještě o 5% občanů méně. Malá účast sama stojí jistě za poctivé zamyšlení a rozbor všech politiků a politologů. Svědčí možná jak o nevalné důvěře veřejnosti v politické představitele, tak také o mylném přesvědčení většiny voličů, že nejde o zásadní rozhodnutí v nějaké nebezpečné situaci. Je jistě ještě více výkladů pro jen třetinovou účast a bude, opakuji, úkolem vedoucích politiků, aby si dokázali najít správnou odpověď. Je však žádoucí pokusit se odpovědět i na skutečnost, že ta necelá třetina aktivních občanů rozhodla ve druhém kole podstatně jinak než v prvním. Lze vycházet z toho, že voliči v prvním kole zůstali titíž i v kole 2 POLYGON 8/1996 [pageend4]druhém a že mobilizační kampaň stran pro druhé kolo další voliče k umám nepřivedla. O příčinách konečného výsledku se názory komentátorů pochopitelně také různí. Nejblíže pravdě jsou však podle mého hodnocení ti, kteří vidí v oné třetině poměrně velmi politicky vyspělé a rozvážné občany-voliče. V prvním kole považovali za potřebné jednoznačně odvrátit nebezpečí zásadní změny v dosavadním zaměření celkové politiky a současně odmítnout vysloveně konfrontační přístupy sociálních demokratů po volbách do Poslanecké sněmovny. To se dokonale podařilo, a proto ve druhém kole již bylo možno - a podle voličů patrně i žádoucí - dosáhnout toho, aby bylo složení Senátu sice pravicové, nikoli však s výraznou dominancí jedné strany. V této souvislosti bych chtěl připomenout, že jednobarevné složení státních orgánů zanechalo v českých zemích nadlouho velice nepříznivé vzpomínky - a za druhé, že není a nikdy nebylo v tradici tohoto národa. Pro další měsíce a roky přinesly volby do Senátu naději, že se po samozřejmém opadnutí předvolebních vášní a zklidnění všech aktérů vytvoří stabilizovanější politická scéna. Budou jistě tvrdé boje, ale snad ubude haštěření ve prospěch věcných sporů a do velké míry odpadnou obavy z ohrožení stále dosud málo upevněných základů demokracie. Věřím, že tato naděje není přehnaná. SLOVENSKÁ REPUBLIKA Vnitropolitické boje Ve slovenském zákonodárném sboru pokračovaly i v říjnu a v listopadu boje mezi koalicí a opozicí, při nichž se výsledky jednotlivých „bitev“ podobají jeden druhému. Ať šlo o vyslovení nedůvěry ministru zemědělství, nebo ministryni školství, nebo o jiný politický spor, opozice jej vždy prohrála. Vládní koalice prosadila celkem bez velkých potíží i rozdělení východoslovenské univerzity P. J. Šafaříka na dvě vysoké školy - Univerzitu J. P. Šafaříka v Košicích a Prešovskou univerzitu, ačkoli se tomu bránila jak opozice, tak i samotní pracovníci na této univerzitě, stále prohrává. Nic se nezměnilo ani na postavení prezidenta vůči parlamentu a vládě. Podle názoru Mečiarova kabinetu nekonzultoval prezident svá stanoviska k vnitropolitickým problémům Slovenska před svojí cestou do Bruselu 16. a 17. října. Vláda tato stanoviska neschválila a jejich prezentaci hlavou státu považuje za nesprávnou. Výslovně se přitom distancuje od prezidentových výroků, kterými zpochybnil připravenost Slovenské republiky k začlenění do evropských a atlantických organizací. Do rámce již známého boje mezi prezidentem a premiérem patří také vzájemná obvinění ze lží o Mečiarově nemoci. Slovenský premiér na svém pravidelném mítinku HZDS 14. listopadu v Bratislavě řekl, že si Kováč „dal zavolat pět novinářů a mimo mikrofon jim řekl, že předseda vlády má mozkový nádor, je duševně nemocný, léčí se ve Švýcarsku a brzo umře. Připravte se na změnu politické situace.“ V. Mečiar oznámil, že je zcela zdráv, takže to „prezidentovi nevyjde“. Uvedených pět slovenských novinářů veřejně popřelo pravdivost premiérova oznámení. Připustili, že byli u prezidenta i že je požádal o vypnutí mikrofonu. Jeho Mečiarem citovaný výrok však popřeli. Prezident Kováč vzápětí Mečiara obvinil, že vážně poškodil důvěryhodnost předsedy vlády a tím celého Slovenska, protože byl usvědčen ze lži. Tento nešťastný incident měl ještě nepříjemný doprovod a dodatek, protože slovenská vláda odebrala uvedeným pěti novinářům akreditaci pro své tiskové konference. Po ostrých protestech příslušných redakcí, ostatních kolegů-novinářů a také některých zahraničních novinářských organizací za několik dní svoje akreditace vrátila, ovšem mezinárodní ostudu již tím neodvrátila. Boj o divadlo V minulých číslech Polygonu jsme referovali o boji mezi slovenskými herci-členy Slovenského národného divadla s ministerstvem kultury. Již 1. října došlo k dalšímu kroku. Ministr kultury I. Hudec odvolal generálního ředitele Divadla D. Jamricha přes protesty všech členů souboru a přesto, že celé osazenstvo divadla vyslovilo svému řediteli důvěru. Již 3. října se konala na bratislavském náměstí Slovenského národného povstania manifestace, na které vystoupili přední slovenští herci, mezi nimi např. L. Chudík, M. Lasica, J. Labuda a další. Podpořili je i další pracovníci slovenské kultury a vysokých škol. Na protest proti postupu ministra vyhlásili generální stávku. K protestu divadelníků se rychle připojovaly další instituce a ministr kultury nakonec ustoupil. Proto již 4. října byla stávka odvolána a změněna na stávkovou pohotovost, protože nově jmenovaný ředitel divadla sám rezignoval a ministr přislíbil obsadit toto místo konkurzem do konce listopadu. 17. listopad na Slovensku Slovensko poskytovalo letos 17. listopadu, v den sedmého výročí začátku pádu komunismu v Československu, obraz, který se zvenčí velice podobal onomu dni před 7 lety. Na náměstích všech větších měst od Bratislavy až po Košice se konaly demonstrace proti současné vládě. I klíče zvonily a ozývala se hesla o demokracii, svobodě a podobně. Přesto však šlo o něco jiného než v roce 1989, jak o tom píše Peter Schutz v Lidových novinách 18. listopadu. Na tapetě nebyl nedemokratický komunistický totalismus, ale především premiér Mečiar, kterého vyhlásila opozice za svého nepřítele a za hlavního aktéra „mečiarismu“ jako svérázného způsobu popřevratového vládnutí na Slovensku. Podle Schutze jde však o to, že současný politický režim Slovenska je důsledek svobodného rozhodnutí slovenských voličů, Mečiar a jeho HZDS nevládne podle známého ústavního článku č. 4, ale na základě výsledku opravdu svobodných voleb. Mečiar tedy není příčinou, ale důsledkem „hodnotových preferencí současné slovenské populace“, říká Peter Schutz, a tyto preference ho přivedly k moci. Mítinky opozice pod heslem „Zachraňme Slovensko!“ byly sice skutečně nejmasovější akce za poslední léta, aleje otázka, jak velikou a spontánní podporu měly v širokých vrstvách slovenských voličů. Mnoho příznaků ukazuje, že široké vrstvy slovenského obyvatelstva neprojevují zájem o nějakou výraznou změnu. Podle P. Schutze je mezi rokem 1989 a dneškem zásadní rozdíl v tom, že se tehdy demonstrovalo za svobodu volby, kdežto dnes proti „mečiarismu“. A přitom dnes má každý občan Slovenska svobodu v tom, zda si Mečiara zvolí či nikoli. Integrace Slovenska do Evropy Myslím, že k popsanému pohledu slovenského novináře na současný stav slovenského veřejného života nelze mnoho dodat. Snad jen tolik, že pomáhá pochopit některé události, které stále nedovolují opravit pohled na Slovensko z Evropy a proč se Slovensko pohybuje spíše směrem od evropských institucí než k nim. Slovenští političtí představitelé, počínaje prezidentem a konče premiérem, již několikrát výslovně proklamovali zájem Slovenska o včlenění do Evropy. S tímto prohlášením ovšem nesouhlasí reakce především samotného premiéra a jemu blízkých politiků na často kritické pohledy novinářů z oné Evropy, do které Slovensko chce být přijato. Přitom nejde ani tak o samotné odmítání kritických hlasů ze západních zemí, ale především o způsob, jak jsou odmítány a k čemu u slovenských politiků vedou. Je bohužel holou skutečností, že Mečiarova vláda a jeho straničtí kolegové i koaliční partneři ve vládě odpovídají na takové články nikoli věcnou polemikou, ale nevěcně a s dotčenou arogancí. Říká-li místopředseda slovenského parlamentu, že slovenští „partneři musí pochopit, že Slovensko je a zůstane suverénní zemí“, dokazuje jen, že sám nepochopil situaci, v níž se jeho země nachází. Nakonec musí předseda Evropského parlamentu zcela nediplomatický „po lopatě“ prohlásit: „Stát, který se chce stát členem EU, si musí uvědomit, že vstupuje do existujícího klubu a musí se v plné míře přizpůsobit jeho pravidlům, což mnozí lidé u vás těžko chápou.“ Jiný příklad naprosto nepřiměřeného postupu slovenského politika poskytl sám šéf slovenské diplomacie, nový ministr zahraničí, který by měl být zvláště v tomto směru zkušený a opatrný. Na vyjádření amerického velvyslance o potřebě objektivně došetřit únos Kováče ml. prohlásil, že „nebude reagovat na nějakého vyslance, který je tady x“. Je pochopitelné, že vzápětí přišla reakce přímo z Bílého domu, která nadto měla čítankově poučnou diplomatickou formu. Poradce prezidenta Clintona potvrdil, že vel- POLYGON 8/1996 3 [pageend5]vyslanec v Bratislave vyjádřil názor americké vlády, nikoli jen svůj osobní. Mohli bychom uvést další podobné výroky a „úlety“. Je jistě pochopitelné a nakonec i správné, že je každý stát, a zvláště mladý, zvýšeně citlivý na svou samostatnost a suverenitu. Současně je ovšem také nezbytné, aby si jeho představitelé dobře uvědomili svoje postavení, možnosti a zájmy a nezaměňovali důstojnost za domýšlivost. Hospodářský přehled DUŠAN NOVÁK ČESKÁ EKONOMIKA Inflace a nezaměstnanost beze změny Index spotřebitelských cen se v říjnu proti předešlému měsíci zvýšil o půl procenta, roční míra dosáhla po 10 měsících roku hodnoty 8,7%. Pokud nezdraží spotřebitelský koš v listopadu ani v prosinci o více než 0,9%, zůstane roční míra inflace pod 9%. V porovnání se zářím nejvíce růst cen ovlivnily potraviny (1%, zvláště maso, 2%) a odívání (1,2%). Podle odborníků při ekonomickém růstu a deregulaci některých cen není možné inflace snižovat rychleji. V příštím roce by se konečně měla projevit protiinflační opatření České národní banky, tj. zvýšení úrokových sazeb a požadavků na minimální bankovní rezervy. Na konci října vykázaly Úřady práce 170 tisíc uchazečů, míra nezaměstnanosti zůstala stejná jako na konci září - 3,2%. Volných míst nabízely úřady 95 tisíc, na každé z nich připadalo 1,8 evidovaných zájemců. Ke konci září pracovalo v ČR 70 tisíc cizinců na povolení a 73 tisíc Slováků, kteří povolení nepotřebují. Podle odhadů však zde pracuje dalších sto tisíc osob na černo. Většina cizinců vykonává práce, pro které nepotřebují vyšší kvalifikaci. Podle průzkumu ze sta osob z celkového počtu pracujících vykonává dělnická povolání 58, technické a hospodářské funkce 42. Mezi nezaměstnanými je však 62% dělníků, ale jen 20% technických a hospodářských pracovníků. Technická univerzita Ostrava pořádala konferenci s názvem „Výchova konstruktéra na vysokých školách“. Rektor uvedl, že v letošním školním roce nepostoupilo z prvního ročníku do druhého 60% studentů a vysokoškolské technické vzdělání dokončí jen každý pátý student. Absolventi středních škol volí raději studium ekonomie, práva, medicíny atd. Nezájem o technické studium způsobuje, že české výrobky se na trhu doma i v zahraničí neprosazují. V letošním školním roce si podalo přihlášku ke studiu na strojní fakultu 1300 zájemců, 56% bylo přijato. Podle dosavadních zkušeností z původně 1300 přihlášených dokončí studium asi 100 studentů. Ekonomické nedostatky Optimisté již dávno žádali, aby Český úřad statistický (CÚS) při stanovení hrubého domácího produktu (HDP) připočítával také hodnoty, které vytváří šedá ekonomika. Tím by příznivý hospodářský vývoj lépe vynikl. Odborníci odhadují, že u nás dosahuje podíl šedé ekonomiky 8 až 15% HDP. V Evropě největší podíl stínové ekonomiky, tj. nezdaněných a nehlášených hodnot, vykazuje Itálie 20 až 50%, nejnižší skandinávské země a Velká Británie, ČR se pohybuje na evropském průměru. Od 8. října 1992, kdy vstoupil v platnost zákon o konkursu a vyrovnání, do konce září 1996 podali věřitelé téměř osm tisíc návrhů, soudy však prohlásily pouze třináct set, čtyři tisíce vyřizují a jen jeden skončil. O největší počet vyhlášených konkursů (12%) se zasloužila Konsolidační banka (KoB). Podle odborníků je soudní řízení velmi zdlouhavé, věřitelé nespolupracují dostatečně se soudy a podávají žádosti nedostatečně odůvodněné. Zatím se projednávají konkursy malých podniků, většinou společností s r. o. Až přijde návrh na firmu s miliardovou bilanční sumou, bude vyřízení trvat možná deset let. Ve své přednášce na Vysoké škole ekonomické vysvětlil premiér Klaus schodek obchodní bilance ČR investicemi, které jsou vyšší než domácí úspory. Míra investic k hrubému domácímu produktu dosáhla 32%, ale míra úspor jen 24%. Rozdíl se projevuje ve vyšším dovozu a vytváří deficit zahraničního obchodu, na investice si musíme vypůjčovat v zahraničí. Současná míra úspor je srovnatelná s vyspělými státy, ale investice jsou dočasně vysoké. Úrčitá část se týká infrastruktury a zlepšení životního prostředí, produktivních investic by mělo být více. Z tohoto hlediska vyplývá, že by stát neměl ovlivňovat strukturu vývozu a dovozu, zavádět dovozní přirážku nebo devalvovat kurs koruny. Schodek obchodu se sníží, jakmile podniky přejdou k většímu rozsahu klasických investic, které zvýší produktivitu průmyslu. Mnozí finanční odborníci se domnívají, že by vláda měla zvyšovat důvěru občanů v bankovní sektor, podporovat zájem o produkty kapitálového trhu a penzijní připojištění. Občané by pak více spořili a penzijní fondy ve svých rezervách shromáždily více finančních prostředků. Premiér Klaus se rozhodl dva týdny před senátními volbami ustavit pracovní skupinu pro boj proti byrokracii. Jejích 30 členů bude v komisi pracovat vedle svého zaměstnání zdarma. Administrativu vyřídí jedna sekretářka, dodatečné prostředky z rozpočtu skupina nedostane. Vedoucím bude bývalý ministr dopravy Budínský (ODS). Podle jeho vyjádření se komise soustředí na vyřizování podnětů, které poskytují občané i podniky a její působnost by neměla přesáhnout rok 2000. Členy budou zástupci státní správy i zainteresovaných občanů. Odborníci tento návrh posuzují zdrženlivě, neboť každý zásah do oběhu dokladů či požadavků najednání občanů se zpravidla týká mnoha úřadů. Je obtížně představitelné, jak styk s dotčenými úřady zajistí jedna sekretářka. Kromě toho v tržním hospodářství o práci zdarma není velký zájem a je nejisté, zda pilný člen komise získá alespoň uznání občanů a pochvalu sdělovacích prostředků. Burza Index PX50 zahájil říjen poklesem o 2 body na 561 (v září dosáhl ročního maxima 582). Po celý měsíc téměř nepřetržitě ztrácel, nejvíce v posledních dnech až na konečné 504 body. V listopadu sestup pokračoval, 15. listopadu vykazoval index 486 bodů. Někteří analytici vysvětlují tento podstatný pád nepříznivými podmínkami pro investory: český kapitálový trh je neprůhledný, ochrana minoritních akcionářů nedostatečná atd., jiní, že nepříjemná situace pro investory převládá v současné době i na jiných burzách, propad je zřejmý i ve Varšavě a Budapešti. Poklesy vyvolaly na pražské burze medvědí náladu, která vedla téměř k panice a výprodeji. Podle předpovědí není žádný důvod, aby se vývoj kurzů změnil, nejvýše se pád promění ve stagnaci. Předseda burzovní komory Tomáš Ježek informoval, že zákon o Komisi pro cenné papíry by mohl být hotov do konce letošního roku a platit od 1. července 1997. Komise bude mít 7 členů, 4 budou pracovat na plný úvazek, předsedu zvolí parlament. Oddělení legislativní bude mít právo interpretovat zákony, inspekční provádět dozor nad dodržováním zákonů a předpisů a sankční předepisovat postihy při přestupcích. Proti rozhodnutí komise může osoba podat odvolání k soudu. Příprava zákona vychází ze závazné legislativy Evropské unie. Působnost komise by měla ukončit stížnosti na nedostatečný dozor nad českým kapitálovým trhem. Novela zákona o soudech >Hospodářské noviny< uveřejnily 12.11. článek Jana Veverky z ministerstva financí s informacemi o investičních fondech. Občané svěřili fondům 65% svých bodů a k 31.12.95 činila hodnota těchto aktiv 174 mid. Kč. Do přímého držení akcií podniků DIKy přešlo 34% čili 94 mid. Kč. Dnes je ve Středisku cenných papírů 2,4 mil. prázdných individuálních účtů, prodejem získali malí akcionáři několik desítek miliard Kč, odprodejem akcií fondů 3 až 5 mid. Hospodaření fondů však provází řada nepříznivých jevů, např. prodávají akcie z portfolia přednostně spřáteleným firmám nebo obchodníkům s cennými papíry, kteří za ně někdy ani nezaplatí a dostanou tak bezúročný úvěr. Obchodní spojenci založí problematickou společnost a fond koupí její akcie. Majetek takových společností tvoří např. nehmotná aktiva, pohledávky atd. Fondy nakupují od svých přátel obtížně prodejné cenné papíry popř. takové, u kterých není žádná tržní cena. Podle odhadů ztratili DIKové, kteří svěřili své body fondům, částku mezi 25 a 60 mid. Kč. Podle situace v západních zemích, zvláště v Německu, je pravděpodobnější odhad vyšší. Proto ročně ztratí občané na těchto investicích kolem 30 mid. Kč, neboť fondy u nás působí dva roky a na občana připadá 3000 Kč podvodů (v Německu až 8000 Kč). O kontrolu hospodaření se však musí především starat sami akcionáři a pak profesní sdružení. Státní dozor má možnost provádět kontroly jen občas. Novela zákona o investičních fondech a společ4 POLYGON 8/1996 [pageend6]nostech zlepšila podmínky pro státní výkon dozoru, podle dosavadních zkušeností a mezinárodního srovnávání by měl mít k disposici asi sto zaměstnanců. MF použilo poprvé postup, který umožňuje nový zákon a uvalilo na investiční fond Trend VIF nucenou správu. Důvodem opatření jsou nezákonné operace, které prováděl správce fondu ve spojení s Královéhradeckou broker - skou společností pro své sesterské firmy a poškozoval akcionáře. Z portfolia zmizela většina akcií nejlepších podniků a za první pololetí letošního roku vykázal fond ztrátu 571 mil. Kč. Základní jmění dosahuje 1,3 mid. Kč, nominální cena akcie činí 500 Kč, není schválena účetní závěrka za minulý rok. Kurs akcie na burze se pohybuje kolem 60 Kč. Příliš mnoho zaměstnanců SPT Telecom se připravuje na liberalizaci telekomunikačního trhu a proto musí zvyšovat svoji produktivitu. Podle údajů minulého roku provozoval na jednoho zaměstnance asi 90 telefonních stanic. Zahraniční firmy však dosahují podstatně vyšší obslužnosti, až 300 na pracovníka. Kolem tisíciletí dosáhne počet stanic dvojnásobku současného, asi 4 miliony. Do roku 2002 nahradí Telecom provoz svých analogových zařízení s vysokými nároky na lidskou obsluhu digitalizací sítě. Rovněž se sníží početné stavy pracovníků, kteří dnes zajišťují rychlý rozvoj infrastruktury. Na český trh vstoupí konkurence, která nabídne poskytované služby za nižší ceny. Proto Telecom bude zaměstnávat podstatně méně pracovníků než v současné době. Rovněž České dráhy zaměstnávají podle analytiků příliš mnoho pracovníků. V roce 1938 (od Aše po Užhorod) pracovalo na železnici 117 tisíc zaměstnanců a výkon nákladní dopravy dosahoval 90 tisíc tun. Dnes ČD dopraví se 103 tisíci pracovníky jen o 10 tisíc tun více. V tomto roce odejde do důchodu minimálně tři tisíce pracovníků a železnice bude přijímat mladé lidi pro dělnické profese. Průměrný plat 1995 na železnici dosáhl 7881 Kč, letos se zvýší na 9260 Kč (celostátní průměr činí 8466 Kč). Podle ministra Kočárníka bude nutné počet zaměstnanců snížit nejméně o 20 tisíc, neboť výdaje na mzdy jsou vysoké, dosahují 40% celkového objemu. Česká pošta žádá Ministerstvo financí o zvýšení tarifů, které se již dva roky bez ohledu na inflaci neměnily. Známka na dopis by měla stát 5 Kč a úměrně by se měly zvýšit i další poplatky. Veřejnost i odborníci kritizují ČP, že udržuje na venkově mnoho malých provozoven, které nemohou být rentabilní a jejich práci by podle vzoru pošty německé mohly převzít samoobsluhy. Průzkum společnosú AISA zjistil, že asi 70% dotázaných by přivítalo konkurenci, která by narušila poštovní monopol a zlepšila služby. Zcela spokojeno s prací České pošty je jen 11% dotázaných a 41% spíše nespokojeno. Pomoc menším bankám Česká národní banka nabízí malým bankám s bilanční sumou menší než 30 mid. Kč výkup ztrátových úvěrů v jejich nominální hodnotě Českou finanční s. r. o. Finanční prostředky poskytne Konsolidační banka, případné ztráty vzniklé touto operací uhradí Fond národního majetku. ČNB očekává, že celkový objem úvěrů, který malé banky odprodají, dosáhne 13,7 mid. Kč. Banky tak získají návratnou bezúročnou půjčku, kterou musí během 5 až 7 let splatit. Peněz využijí ke své stabilizaci. ČNB má právo vyměnit pracovníky vedení banky a vyžadovat, aby dodržovali některé ukazatele, např. kapitálovou přiměřenost 8%, poměr likvidních aktiv k celkovým atd. Toto opatření má zabránit odlivu vkladů z malých bank do velkých peněžních ústavů. Malé banky toto opatření velmi uvítaly. Odborníci kapitálového trhu nepovažují tuto podporu za odpovídající zásadám bankovnictví, ale očekávají, že státní záruku kladně ocení především zahraniční investoři. Předseda FNM Češka prohlásil, že bilance FNM je napjatá a při nesplácení půjček si bude muset fond vypůjčit anebo vydat obligace. Předseda ČSSD Zeman akci ostře napadl. Podle jeho názoru se ozdravení sektoru neřeší tím, že se vezmou peníze z výnosů privatizace a odmění banky za to, že poskytovaly špatné úvěry. Vláda rovněž schválila oddlužení Aera Vo- dochody, jediného výrobce proudových letadel v ČR. Peníze však přijdou do Aera, až do něj vstoupí nový investor. Jako první krok vloží Konsolidační banka do Aera peníze, za které dostane akcie a ze získaných prostředků podnik vyplatí úvěr 1,2 mid. Kč. Pak poskytne FNM peníze, kterých Aero použije na vyplacení úvěru 1,6 mid. u Komerční banky. Tím se uvolní majetek vodochodského podniku, který byl v zástavě Komerční banky. Tyto nemovitosti použije oddlužená firma na získání provozního úvěru u Konsolidační banky. Podle znalců stát donutil svého času Aero, aby uzavřelo smlouvy s Ruskem a Nigeru', na které doplatilo, proto vláda tuto pomoc schválila. Přesuny kapitálu Jak znalci předpovídali, kapitálové vlastnictví v české ekonomice se soustřeďuje u velkých investorů. Zvláštní pozornost věnují finančně silné společnosti privatizaci čtyř vedoucích bank, o které má vláda v blízké době rozhodnout. Harvardský průmyslový holding (HPH) ještě čeká na registraci u obchodního soudu, neboť jeho vznik fúzí pěti fondů šetří Ministerstvo pro hospodářskou soutěž. Zatím vlastní jen menší podíl v Komerční bance, kde má dva zástupce v dozorčí radě, ale uvažuje o vstupu do dalších tuzemských peněžních ústavů. Analyúci jsou však přesvědčeni, že by vzhledem k velikosti (spravuje portfolio v hodnotě 30 mid. Kč) a neprůhlednosti vazeb centrální banka vstup HPH do bankovního sektoru nepřipustila. Chemapol Group (ChG) se velmi zajímá o vstup do České spořitelny. ChG chce údajně koupit balík akcií ČS, který má v držení Mo- toinvest. Tato společnost poškodila svoji pověst při úpadku Kreditní banky Plzeň a chce svůj podíl 15 až 20% akcií v ceně kolem 6 mid. Kč prodat. ChG ovládá přímo 10% Union banky, ale také 25% ve společnosti, která drží v UB 65%. Tato banka ovládá Ekoagrobanku, Bankovní dům Scala, Evrobanku a Moravia banku, v Investiční a poštovní bance 11%. Kromě ChG se o akcie spořitelny zajímají také zahraniční banky a další tuzemští investoři. Na burze stouply kurzy akcií Investiční a poštovní banky (IPB), neboť zájem projevila největší světová banka Nomura (základní jmění 20 mid. USD). ChG se rovněž zajímá o koupi největší české zbrojovky, kterou je Aero Vo- dochody. Ministr vnitra již dříve informoval vládu o spojení vedoucích ChG s bývalou Státní bezpečností. ChG již ovládl desítky významných firem se jměním přes 20 mid. Kč a obratem 80 mid. Kč, získal deník Svobodné slovo a uvažuje o koupi televize Premiéra. Před několika měsíci koupil a spojil významné firmy, které vyvážejí zbraně: Omnipol a Zenit. Při privatizaci Aera Vodochody, jedné z největších českých zbrojovek, bude vláda rozhodovat o investorovi ze tří firem: Chemapol, ČSA a Cimex. Analytici varují, že ChG by koupí Aera získal 90% zbrojní výroby a vývozu. Tím by vznikl silný vojenský a průmyslový komplex, který by ovlivňoval domácí i zahraniční politiku. Soustřeďování vlastnictví probíhá i v jiných odvětvích. Asi v polovině podniků veřejné autobusové dopravy získala rozhodující akciové podíly Foresbanka Zlín. Údajně je nakoupila pro anonymního investora, který si již dosadil své zástupce na nedávných mimořádných valných hromadách. Ministerstvo dopravy se obává, že monopolní dopravce by mohl diktovat ceny jízdného. Jiní odborníci však očekávají, že díky množstevním rabatům z nákupu pohonných hmot i náhradních dílů by větší seskupení podniků mohlo náklady na dopravu snížit. Konec oceláren Poldi? Již 10 měsíců trvá spor o vedení podniku, který dodával ocel celému světu a stejnou dobu Poldi Kladno nevyrábí. Generální ředitel Stehlík převedl před několika týdny veškerý majetek podniku na nově založenou firmu Poldi Steel, proto původnímu podniku zůstaly pouze dluhy. Stehlík stále hlásí, že do Poldi vstoupí strategický partner, ale zatím se tak nestalo. Kladenská ocel však na trhu vůbec nechybí, dosavadní odběratelé si našli jiné dodavatele. Vedení Poldi odložilo plánované obnovení výroby z prosince na leden a usiluje s určitým zpožděním vyplatit mzdy, za říjen do konce listopadu. Pro zahájení výroby chybí ocelárnám provozní kapitál. Komerční banka již půjčila 4 mid. Kč, které Stehlík nesplácí. Další provoz ohrožuje také odchod zaměstnanců: na začátku roku pracovalo v hutích téměř 7 tisíc osob, koncem října již jen pět a půl tisíce. Pokud ocelárny skončí úpadkem, ztratí práci pět tisíc zaměstnanců a dalších pět tisíc osob z obchodů, služeb a dalších podniků, které firmě či zaměstnancům poskytují zboží nebo výkony. Tím by se snížila životní úroveň celé oblasti. Lékaři, železničáři a učitelé Lékařský odborový klub (LOK) se rozhodl, že ve dnech senátních voleb nebude stávkovat. LOK sice trvá na požadavku, aby plat lékaře dosáhl trojnásobku průměrné mzdy v zemi, ale uznal při schůzce u tajemníka Ministerstva zdravotnictví Macka, že je nezbytné reformovat systém zdravotnictví tak, aby byl efektivnější a na platy připadlo více peněz. Nový způsob odměňování by měl platit nejpozději od 1. ledna 1998. Ekonomové namítají, že stanovení úrovně platů vzájemným poměrem (třikrát průměr) není možné teoreticky ani prakticky odůvodnit. Mzdu v tržním hospodářství POLYGON 8/1996 5 [pageend7]v podstatě stanoví nabídka a poptávka po práci určitého oboru. Vyšší mzda pracovníky do odvětví přitahuje, nízká vyhání. Proto není dobrým zdůvodněním odvolání LOKu na tento poměr v cizině, kde může být rozložení pracovníků do odborů jiné. Představitelé Odborového sdružení železničářů (OSŽ) vydali překvapivě prohlášení, že situace u tohoto největšího státního podniku je kritická a spěje ke krizi. Proto předseda Dušek žádá o přijetí u premiéra. OSŽ považuje stav železničních tratí a kolejových vozidel za neudržitelný a nesouhlasí se snížením dotací pro ČD. Odbory také obvinily vedení ČD z bez- koncepčnosti řízení podniku, z nehospodár- ného zacházení se svěřeným majetkem a penězi, z nedodržování pracovních předpisů a neplnění kolektivní smlouvy. Vedení CD zatím na obvinění neodpovědělo. Učitelé si v loňském roce stěžovali na nízké platy, ale letos v prvním pololetí dosáhl průměr u státních základních škol 10.762 Kč, tj. zvýšil se proti stejnému období minulého roku o 27%. Plat učitelů státních gymnázií a odborných škol přesáhl 12 tisíc Kč. Osobní hodnocení představuje kolem 15% platu. Pokud by tarifní plat dosahoval až 95% příjmu, jak to požadují odboráři, neměl by ředitel možnost lépe odměňovat dobré učitele. Podle odborníků mohou mzdy ve školství růst rychleji pouze zvýšením úvazku učitelů a snížením jejich počtu. SLOVENSKÁ EKONOMIKA Nízká inflace, schodek rozpočtu Roční míra inflace v SR dosáhla v letošním říjnu 5,3%, proti předešlému měsíci se spotřebitelské ceny v říjnu zvýšily o 0,7%. Podle odhadů Národní banky Slovenska dosáhne inflace na konci letošního roku nejvýše 6%. Devizové rezervy bankovního sektoru vykázaly na konci října hodnotu 4,8 mid. USD. Německý hospodářský list >Handelsblatt< ve speciální příloze věnované Slovensku považuje slovenskou korunu za jednu z nej stabilnějších v celé střední Evropě. Nesnází slovenské ekonomiky však je deficit obchodní bilance, který za 8 měsíců 1996 dosáhl 35 mid. Sk. Příčinou je snížení poptávky po slovenských výrobcích jako důsledek poklesu konjunktury na západě a také nízké schopnosti konkurence vyváženého zboží: převažují suroviny a jednoduché chemické výrobky. Slovenský rozpočet vykázal za tři čtvrtiny letošního roku schodek ve výši 13 mid. Sk. Tím vzrostla zadluženost vlády do konce září na 60 mid. Sk. Slovenská vláda již projednala návrh státního rozpočtu na příští rok. Návrh předpokládá, že hrubý domácí produkt v roce 1997 stoupne o 6%, inflace se udrží na úrovni do 6%, nezaměstnanost se bude pohybovat kolem 11% a schodek dosáhne necelých 40 mid. Sk, tj. 1,8% z předpokládané tvorby HDP. Výdaje dosáhnou 207 mid. Sk. Rozpočet obsahuje vyšší dotace do zemědělství, rovněž rodičovský příspěvek a zvýšení životního minima vyžadují růst výdajů. Podle »Hospodářských novin< (30.10.), které vycházejí v SR, Slovensko do roku 1990 překonalo svou dlouhodobou zaostalost ve všech základních oblastech společenského dění. Od roku 1990 je však tendence opačná, vůči zemím západní Evropy SR ztrácí své předchozí dobré postavení. Koncem 80. let dosahoval hrubý domácí produkt přes 4000 USD na obyvatele, ale v roce 1994 klesl na 1800 USD. Jeho předcházející úroveň byla téměř stejná jako ve Španělsku, ale dnes je již mnohem horší, proti Francii a Německu 6x nižší. Burza Slovenský parlament schválil novelu zákona o cenných papírech, která umožňuje změnit podobu papíru ze zaknihované na listinnou. Navrhovatel tvrdí, že dosavadní povinnost zápisu ve Středisku cenných papírů brání vstupu zahraničního kapitálu. Opozice se však domnívá, že důvodem novely je snaha zatajit nové vlastníky, příznivce vládního HZDS, kteří získali akcie vynikajících podniků za příznivé ceny. Většinový vlastník nyní může přeměnit akcie na listinné a veřejně neobchodovatelné. Pak nikdo nezjistí, kdo skutečně vlastní výnosné podniky jako je Nafta Gbely, Biotika, Severoslovenské celulózky atd. Na novelu doplatí drobný akcionář, který nebude mít možnost ani zjistit tržní cenu svých papírů ani je prodat. Vláda zaručila občanům, že dostanou za státní dluhopisy Fondu národného majetku SR (FNM) v nominální hodnotě 10.000 Sk nejméně 7500 Sk. Tyto cenné papíry získali občané SR jako náhradu za akcie, které měli dostat v druhém kole kupónové privatizace. Mnozí vlastníci však prodávali tyto dluhopisy získané vždy za jednu kupónovou knížku značně pod cenou, a proto RM-Systém dostal příkaz, provádět tyto převody minimálně za stanovenou cenu, sníženou pouze o poplatek RM-S 80 Sk. Z celkového počtu 3,2 mil. dluhopisů změnilo od začátku obchodování 5. srpna majitele 134 tisíc těchto cenných papírů. Ceny se pohybovaly od 7.500 do 11.500 Sk. Systém RM- S eviduje nabídku na prodej 131 tisíc dluhopisů, ale zájem o nákup je nulový. Fond národného majetku vydal seznam 155 akciových společností, jejichž akcie bude za dluhopisy nabízet občanům ve formě aukcí. Podle průzkumu třetina majitelů chce dluhopisy prodat ještě do konce roku. Jiné šetření ukázalo, že rovněž třetině obyvatel SR chybí prostředky, aby si lépe vybavili domácnosti. Na základě těchto skutečností nabízí firma Transinvest Bratislava občanům, že odkoupí jejich dluhopisy za stanovenou minimální cenu, když si za získané peníze koupí v jejích prodejnách mikrovlnovou troubu, pračku apod. Zájemci však tvrdí, že poplatky, které budou platit za převod, dosahují několika set korun a firma zboží za dluhopisy prodává za vyšší cenu než je maloobchodní. Finančním poradcem Národné banky Slovenska zůstává stále investiční banka Nomura. Předseda společnosti navštívil premiéra Mečiara a slíbil pomoc při jeho plánované návštěvě v Japonsku. Opětovně nabídl služby No- mury vládě i slovenským podnikům a městům při získávání úvěrů na světových kapitálových trzích. Pro Vodohospodářskou výstavbu opatří Nomura úvěr ve výši 30 mil. USD. Hospodářská spolupráce a spory Největší česká obchodní firma Interkontakt Group a.s. vytvoří společný podnik s největším potravinářským velkoobchodem na Slovensku, Maxa s. s r. o. Cílem společného podnikání je vybudovat síť supermarketů SAMA. Vládní komise a Ministerstvo financí SR jednají o vypořádání vzájemných pohledávek mezi ČR a SR. Podle požadavků české strany měla SR v říjnu zaplatit Československé obchodní bance 11 mid. Kč a tak vyrovnat úvěr, který je pozůstatkem dělení federálního majetku a dluhů. Premiér Mečiar však považuje pohledávku za určitou formu nátlaku v současné předvolební kampani v ČR. Opětovně navrhuje české straně nulové řešení, podle kterého by se obě strany měly dohodnout, že si vzájemně nic nedluží. VSŽ - největší podnik Ve středoevropském seznamu jednoho sta největších firem, sestaveným podle jejich výnosu firmou Deloite Touche, se umístilo nejvíce firem polských (37), českých 18 a 13 slovenských. Ze SR se nejlépe umístily Východoslovenské železárny (VSŽ) za polskými firmami na 7. místě. Následuje Slovenský plynárenský podnik a Slovnaft. VSŽ dosáhly od ledna do září letoš. roku 1,65 mid. Sk zisku před zdaněním a po zdanění 970 mil. Sk. Snad tyto dobré hospodářské výsledky přivedly Generální radu odborů VSŽ k rozhodnutí, že přestane odvádět Radě Odborového svazu KOVO 25% z členských příspěvků a zváží své další setrvání v této nejsilnější organizaci. Připravuje se založit vlastní odborový svaz, který bude hájit zájmy 20.000 odborářů z VSŽ v konfederaci samostatně. Valná hromada Třineckých železáren potvrdila 20%ní podíl společnosti VSŽ Bohemia ze skupiny Východoslovenských železáren a zástupce košických hutí získal místo v dozorčí radě. Po převodu této účasti má následovat odkup 10%ního podílu na VSŽ Třineckými železárnami. Hutě plánují další vzájemné propojení a obchodní spolupráci. VSR mají zájem účastnit se na privatizaci Vítkovic a Nové Hutě, která by se měla uskutečnit do konce roku. Před měsícem založily vlastní obchodní společnost VSŘ Bohemia se sídlem v Praze. Minule jsme slíbili svým čtenářům, že se v tomto čísle dovědí o umělecké činnosti našeho spolupracovníka Jana KRISTOFORIho a o průběhu večera, uspořádaného na podzim t.r. v Praze k jeho pětašedesátinám za přítomnosti mnoha osobností z kultury i politiky. Bohužel nemůžeme splnit svůj slib, ale není to naší vinou. Napravíme to v jednom z příštích čísel. Náš starej je zásadovej člověk. Donášel gestapu, StB, KGB a teď BIS. 6 POLYGON 8/1996 [pageend8]Senátní volby OTAKAR ZOUFALÝ PRVNÍ KOLO První kolo senátních voleb můžeme kritizovat, můžeme chválit. Bohudík bude mít Česká republika instituci, která úzce souvisí s Ústavou a tím je uzavřena jedna nesmírně důležitá právní otázka. Ústava České republiky v hlavě druhé, pojednávající o zákonné moci, v článku 15 odstavci 2 stanoví: „Parlament je tvořen dvěma komorami, a to Poslaneckou sněmovnou a Senátem. “ V článku 16 odstavec 2 čteme: „ Senát má 81 senátorů, kteří jsou voleni na dobu šesti let. Každé dva roky se volí třetina senátorů. " Tolik litera Ústavy. Až do 23. listopadu 1996 jsme žili bez Senátu a tudíž měl náš právní řád citelnou mezeru. Proto můžeme být s aktem voleb do Senátu spokojeni. Jinou otázkou je, jak volby dopadly a jak se projevilo demokratické smýšlení našeho obyvatelstva. V diktatuře se také volí, účast je nadiktována a je jediná možnost: volit ANO. Tak se u nás volila Národní fronta. Dostavili se všichni a volební výsledek byl bez nějakého promile sto procent. Volební vítězství se zapilo a víc se o něm nemluvilo. „Lid“ jásal na 1. máje a 7. listopadu při výročí Velké říjnové socialistické revoluce. Kdo je dnes nespokojen, může si to připomenout, je to nedávná minulost. Že to je dnes jinak, to je vítězství demokracie. K volbám přišlo jen 35% obyvatelstva - a tak jsme si z demokracie dali špatnou známku. Tak špatnou, jako nikdy v dějinách od roku 1918. Pětašedesáti procentům národa je úplně jedno, kdo a jak jim bude vládnout. „Konají se volby a nikdo k nim nepřijde“ - to není posměch německého deníku Frankfurter Allgemeine, to je nastavení zrcadla. Pětašedesát procent národa není zralých pro demokracii! Tím více musíme vděčit těm, kteří kandidovali a věnovali těmto volbám nesmírné úsilí, mnohdy i finanční zatížení a ztráty. Klobouk dolů před „nezávislými kandidáty“ a kandidáty malých politických stran. Dovedli jít i do ztraceného boje a výsledek prvního kola to potvrdil. Důvody nízké účasti se budou zabývat jiní, podle mého názoru nebylo šťastné mít v jednom roce dva volební termíny. Tuto myšlenku prosadil pan prezident Havel a ministerský předseda Klaus nechtěl, aby došlo mezi ním a hlavou státu ke konfliktu, proto rozhodnutí akceptoval. Několik čísel po prvním kole. ODS Václava Klause zaznamenala přesvědčivé vítězství. Po parlamentních volbách, kde sice neztratila, ale také nezískala, umístila se nyní ODS s takřka nedostižitelným předstihem na prvním místě. Do druhého jde se 78 kandidáty. Jejím největším soupeřem je vedoucí strana opozice - sociální demokraté, kteří jdou do druhého kola se 49 kandidáty. Pro tuto stranu je to až nepochopitelný debakl. Úměrně svému zastoupení v Parlamentě se utká o senátorská křesla 18 členů KDU- ČSL a 7 kandidátů ODA. Překvapivě poraženi jsou komunisté, kterým pro druhé skru- tinium zůstávají 4 kandidáti. Jejich vliv v Senátu bude nulový. Seznam dalších uchazečů doplňuje jeden nezávislý kandidát a jeden člen Demokratické unie. Velmi málo jsou zastoupeny ženy. V prvním kole jen ve volebním obvodě Zlín jsou tři na předních místech. Trend prosazovat ženy v politickém životě k nám ještě nedošel. Je možné, že nadpoloviční většina národa - ženy - nebudou mít v Senátě žádné zastoupení. K České republice asi nepatří volební obvod Karviná. Nejvíce hlasů tam získal komunista soudruh učitel Antonín Petráš. Má titul Mgr. Akademický slovník cizích slov pro tuto zkratku udává dvě možnosti, jednak „titul vysokých duchovních hodnostářů“ (k těm bych soudruha Petráše nezařadil), druhá možnost je „zkratka pro absolventa vysokých škol, magistra“). S novým titulem Mgr jsem napočítal celkem 14 ze 77 kandidátů v příštím kole. Vstřikuje soudruh Petráš dál do žil svých žáčků jed marxismu-le- ninismu a touhu po diktatuře proletariátu? Jsem zvědav na příští kolo, jeho oponentem je v Karviné sociální demokrat Ing Bobák. Čtyři senátoři sedí již pevně v sedle, tři jsou z řad ODS, všichni z Prahy a jsou to Ing Milan Kondr, RNDr Jan Koukal a Ing Vladimír Zeman, čtvrtým přímo zvoleným je člen KDU-ČSL Jan Zahradníček, který kandidoval ve volebním obvodě Bmo-měs- to. Překvapuje vysoký počet uchazečů s akademickým titulem, bylo jich celkem 124, asi každý čtvrtý až pátý z celkového počtu 570. Poměrně nejvíce jich najdeme u komunistů. Kdepak u nich zůstala dělnická třída? Ze Senátu se sami vyloučili Sládkovi republikáni, což jistě zvýší kulturu jednání. Byl bych rád, kdyby se tam mohl opakovat duel, který mnozí sledovali na televizních obrazovkách mezi Pavlem Tigridem a soudružkou Švorcovou. Bylo zážitkem sledovat vítězství ušlechtilého demokrata nad ducha- prázdným opakováním nic neříkajících frází. O obou se rozhodne v příštím kole. Myslím, že Litoměřice, krásné město nad soutokem Ohře s Labem, by si nezasloužilo, aby je reprezentovala tato dáma. Možné je však vše a jistě by se soudružkou Jiřinkou bylo v Senátě postaráno o pobavení. Vždyť to souvisí s jejím hereckým řemeslem a konečně bez KSČ by asi nikdy nevynikla. První kolo bylo tedy velkým překvapením, s tak výrazným vítězstvím ODS počítal asi málokdo a stejně tak nikdo nepředvídal skličující porážku ČSSD. Přinese druhé kolo nějaké změny? 21. listopadu 1996 DRUHÉ KOLO V druhém kole senátních voleb skutečně došlo ke změnám. Zájem voličů se nyní ještě trochu snížil. Kdo si myslel, že se národ ze své letargie probudí, byl zklamán. Kdysi se říkalo „Sovětský svaz náš vzor“. Bělorusko (volby v něm proběhly ve stejný den) zvolilo diktátorského Lukašenka, ale volební účast byla 75%ní. Nyní tedy: „Bělorusko náš vzor“? Senátní volby u nás jsou důkazem nezájmu, lhostejnosti národa, který má k demokracii ještě nesmírně daleko. Účast ve volbách je výraz pocitu vnitřní povinnosti demokrata ke státu, ve kterém žije a také lásky k tomuto státu; neúčast znamená opak. Lhostejnost je snad horší než nenávist. V nenávisti je přece nějaké vnitřní JÁ, ve lhostejnosti je jen otřesná prázdnota. Nadávat na politiky? Proč jsme nezvolili lepší? Není mezi námi nikdo schopný, nikdo, komu bychom mohli důvěřovat? Tak co jsme to za národ? Jsme geniové v hledání viníků. Vinno může být přece vše a každý, od počasí až po prezidenta. Není zde vinen náš národní charakter? Kterýpak národ dovede tak kašlat na vše, i na to, kdo mu bude vládnout? My jsme přece vždy ti nejlepší. Nemáme v tom nezájmu samých o sebe světový primát? Je jistě smutné, že ti, kteří žijí mimo hranice našeho státu, nemají možnost volit, ale pochybuji, že by exil mohl tato čísla jakkoli zvrátit. Zúčastnilo by se z nás v zahraničí voleb větší počet než těch doma? Asi si těžko dovolíme uspořádat nějaký seriozní průzkum. Druhou otázkou by měl být právě za těchto okolností obdiv a uznání všem, kteří kandidovali a kteří se jakkoli voleb zúčastnili. Ti šťastnější, známější, kteří také měli větší podporu velkých politických stran, ti se prosadili. I zde se nám naskýtá zajímavý pohled. U ODS se do druhého kola prosadilo 78 kandidátů, u ČSSD to bylo 49, u lidovců 18 a u ODA 7. A nyní se v národě něco probudilo: než ODS, tak kdokoli jiný! A tak z této strany zasedne v Senátě jen 32 senátorů, tedy jen 40% z prvního kola, u ČSSD je definitivně zvolen každý druhý (25), u lidovců dokonce z 18 je zvoleno 13 a největším překvapením je ODA, která prosadila plných sto procent, tedy všichni kandidáti této strany z prvního kola jsou v druhém kole zvoleni. Z 81 členů Senátu bude patřit k vládní koalici 52, takřka dvě třetiny. Výsledek mohl být ještě výraznější, nebýt Lu- xova lavírování a jeho uražené ješitnosti. Zbytečný konflikt, který vyvolal s Klausem právě ve volebním mezidobí, lze označit za nešťastný. Lux rád šilhá po Miloši Zemanovi a je považován za podrazníka. Zeman mu přirozeně nahrává a nyní právě on již uvažuje o tom, že KDU-ČSL by snad měla obsadit místo předsedy Senátu. Jistě by bylo divné, kdyby lidovci s 13 mandáty měli zde důležitější místo než ODS, reprezentovaná 32 senátory. To je právě divná hra Lux - Zeman a nebo obráceně. Někde hrála důležitou roli osobnost kandidáta. Pozoruhodný úspěch dosáhl v Třebíči zvěrolékař Dr Heřman, kandidující za DEU, a jediný z nezávislých kandidátů se prosadil v Mostě JUDr Falbr. V pohraničním Znojmě poprvé od roku 1948 zvítězil nekomunista, lidovec MUDr Milan Špaček! POLYGON 8/1996 7 [pageend9]Mnohé asi bude mrzet, že se neprosadil Pavel Tigrid, ale škodolibé může potěšit, že se také nezúčastní obveselování Senátu soudružka Jiřina Švorcová. S účastí Žantovské- ho se stejně počítalo. Od těchto voleb máme právo mluvit o kontinuitě s první republikou. Ustanovení Ústavy, že stát má mít dvoukomorový Parlament, je splněno. Jak se Senát uplatní a prosadí, jak bude pracovat, to záleží na těch, kteří na dobu dvou až šesti let budou v tomto orgánu zastávat své funkce. Senátoři první republiky se těšili velké vážnosti. Měli bychom všem přát úspěch. Negativní jev, neúčast voličů, nemůžeme ničím omluvit, pozitivně můžeme hodnotit eliminaci extremistů. Sládkovi republikáni se ze Senátu vyloučili sami a je to asi jejich první rozumný čin, komunisté se dvěma křesly jsou bezvýznamní. A tak „hodně štěstí!“ a dejme senátorům nejméně půlroční dobu hájení. Nikdo z nich nemůže mít zkušenosti s prací, která je nyní čeká. 26. listopadu 1996 ■ KOMENTÁŘE VLADIMÍRA VALENTY Čelem nebo zády k Evropě? „Základem naší společné bezpečnosti zůstává NATO. Když president Truman před 47 roky podepsal Severoatlantickou smlouvu, tak vyjádřil zcela jasně a odhodlaně cíl jejích zakladatelů: zachovat mír a ochraňovat jej i v budoucnosti. Dnes se všichni těšíme z dobrodiní tohoto mimořádného úspěchu NATO. NATO bránilo Západ tím, že odstrašovalo agresora. Navíc, skrze NATO byla západní Evropa zdrojem stability. Namísto svárů a nevraživostí. Francie a Německo si zvolily spolupráci namísto konfliktů. Demokracie se pevně zakořenily v zemích, kde vládl fašismus. Nastoupil jsem úřad s přesvědčením, že NATO může pro východní Evropu udělat to, co učinilo pro západní Evropu: zabránit návratu místních konfliktů, posílit demokracii proti budoucím hrozbám a vytvořit předpoklady pro prosperitu a rozkvět. Proto se USA ujaly vedení ve třídílné snaze vybudovat nové NATO v nové epoše. Za prvé přizpůsobením schopností NATO pro nové druhy poslání. Za druhé otevřením dveří nově vznikajícím demokraciím a za třetí budováním silných vztahů pro spolupráci mezi NATO a Ruskem. “ BILL CLINTON: VLASTNÍMI SLOVY (Z projevu v Detroitu dne 22. října 1996 - New York Times, 23.10.1996) Uplynulo deset dnů od znovuzvolení Billa Clintona presidentem USA na další čtyři roky a president odcestovat na plánovanou cestu do Austrálie, Filipín a Thajska, aby s předními státníky APEC - Asijsko pacifické ekonomické kooperace - projednával ty nejpodstatnější otázky ekonomické spolupráce a připravoval ještě podstatnější otázky mezinárodních vztahů, především přípravu na bezcelní unii v celé oblasti, která se rozléhá mezi Aljaškou a australskou Canberrou a mezi Singapurem, Pekingem a Santiagem de Chile. Jde o impozantní plány prvořadé důležitosti pro všechny a splnění těchto plánů zaměstná plně politický aparát i takových gigantů, jako jsou USA. Odhlédneme-li od všelijakých úskalí, s nimiž se střetává realizace takového projektu, nelze si nepovšimnout skutečnosti, že v předcházející volební kampani, kterou všichni ohodnocovali jako nudnou, president Clinton měl jediný projev o zahraniční politice v Detroitu, kde se zabýval problémy NATO. Tedy problematikou druhého amerického „rybníku“, který pravděpodobně navzdory všemu jeho dušování je v jeho plánech v důležitosti za tím pacifickým. O zemích v Pacifiku a Asii nepadlo ani slovo, pokud se nejedná o protizákonné finanční příspěvky z Indonésie a Taj vanu pro Clintonovu volební kampaň. Jejich okolnosti teprve začínají pronikat na veřejnost a hrozí dalším, podle počítání v samotném Bílém domě, asi třicátým sedmým Clintonovým skandálem. Takové zamlčování politických úmyslů pro nejbližší budoucnost cosi napovídá o presidentově chápání demokracie a možnosti se spolehnout na jeho sliby. Je to sice ještě dlouhá cesta, splněná sotva z desetiny, ale vytvoření pacifického trhu nesporně přinese zúčastněným obrovský užitek. Ale s ekonomickým užitkem přinese také veliké změny. Půjde o přesun výrob, pracovních příležitostí, přesun odborníků a kapitálu, a také o otázky bezpečnosti. K vytváření bezpečnostních opatření - USA mají sto tisíc vojáků v oblasti Pacifiku, z nichž mnozí jsou nevítáni na vojenských základnách různých zemí - bude poskytnut nový prostor pro cvičení v severní Austrálii. Zatím tyto plány presidenta Clintona se nesetkávají s obecným pochopením partnerů v APEC a americký dovozní deficit je hrozivý a nebude jej možno dlouho udržet. Bude zapotřebí mnoha hospodářských a administrativních opatření, která budou pro Spojené státy velmi nákladná a to půjde na konto amerického daňového poplatníka. Bude to nekonečný počet, o kterém se bude pozdě diskutovat, jako bylo pozdě, když se podepisovaly před dvěma roky dohody o severoamerických obchodních úmluvách - NAFTA - mezi Kanadou, Mexikem a USA. A to je nepochybně v čele zájmů amerického voliče. To, že se například otevírají obrovské možnosti pro každého, kdo pracuje v elektronických komunikacích, semi- konduktorech, počítačovém programování atd., stěží uklidní dělníky v automobilkách, kteří léta bojují za ochranu před asijským automobilovým importem. Z onoho clinto- novského mostu do příštího tisíciletí - to bylo jedno z hlavních hesel presidentské volební kampaně - bude mnoho těch, kteří přepadnou přes zábradlí. Zatím slyšíme o setkáních amerického presidenta, i kanadského premiéra, s čínským premiérem, což je ovšem ta nejdůleži- tější osobnost z těchto pacifických setkání. Ani v jednom případě nebyly plně a chlapsky položeny na stůl otázky lidských práv, zatímco čínští komunisté získávají koncese, po kterých prahnou. Naopak se umožnilo čínskému premiérovi veřejně zafilozovat, že je nutno chápat lidská práva v asijských poměrech. Co to asi pomůže těm, kteří jsou v drápech čínské komunistické policie a případně čekají na popravu, aby mohly být prodány jejich ledviny? To bylo odbyto jen pokrčením ramen, že problematika lidských práv se vyvíjí, ale ne dostatečně rychle, jak bychom si přáli. Mlčení presidenta Clintona před volbami o mezinárodních vztazích je pochopitelné. Dobře ví o rozporuplnosti celé problematiky. Není to dlouho, co v rámci procesu úpravy vztahů USA s Vietnamem se vynořila nová politická strategie, která naznačovala možnost politického obklíčení Číny. Tentokrát se ozvala řada republikánů, kteří už roky mají vsazeno na přímé vztahy k Číně, o nichž jsou přesvědčeni, že to je jedině správná politika. Ovšem s celou tou mravní zátěží, které takové styky přinášejí. President Clinton dal raději brzo zapomenout na svou novou doktrínu. Ale je třeba mu připsat k dobru, že naznačil při nedávné hrozbě Číny Tajvanu, že USA jsou schopny zjednat pořádek a poslal do Tajvanské úžiny dvě mateřské letadlové lodi. Prý proto byli Tajvanci tak štědří se svým finančním darem na Clintonovu president- skou kampaň. Pochopitelně americké veřejnosti nejsou proti mysli akce na ochranu kterékoli demokracie před komunisty, ale nezdá se jí, že by měl kdokoli z toho osobně profitovat. Čínský problém nepochybně přetrvá do příštího tisíciletí a ani pro americké presidenty asi není mnoho způsobů, jakými se s nimi mohou vypořádat. Jedním z takových řešení je pomáhat na nohy Rusku, které především v obkličovací taktice sehrává velkou roli v mysli politických stratégů. To a nepříliš jasná situace ve spolehlivém držení ruských nukleárních zbraní je centrálním bodem zájmu americké politiky. Proto nejde tolik o to, že president Clinton, oproti volebnímu prohlášení presi- dentského kandidáta senátora Dole, posunul o rok na jaro 1999 rozhodný krok NATO k přijetí některých zemí střední a východní Evropy, ale o to, jakou světovou strategii rozvíjí a o odhad, kam jej taková politika dovede. Při této úvaze se můžeme obávat, že jeho slib a dnešní odhodlání nebude bezpodmínečně znamenat jistý skutek. Rok 8 POLYGON 8/1996 [pageend10]1999 bude posledním rokem jeho vlády. Na rozdíl od republikánského presidentského kandidáta Dole v Clintonových plánech hraje Rusko mnohem podstatnější roli. A není bezdůvodné podezření, že ve snaze vyjít Rusku vstříc - USA je potřebují pro své čínské manévry - bude mu dána přednost před zájmy střední a východní Evropy. To je ovšem právě ten rozdíl mezi touto a republikánskou strategií, která chce řešit čínský problém přímo s Pekingem a záměrně nehledá a nenaznačuje nějaké možnosti obklíčení. Republikánům je totiž naprosto jasno, že podobná taktika nemá cenu. Proto také Dole jasně naznačil, že závisí pouze na Rusku, jak se bude adaptovat v dnešním světovém uspořádání a že žádné koncese od USA nemohou očekávat, protože USA je pro své asijsko-pacifické plány nepotřebují. Dnes se ovšem republikán Dole vyhřívá na floridské pláži a na otázku, zda je připraven vyrazit, humorně odpovídá, že připraven je, ale vyrazit nemá kam. A Američané, které zahraniční politika nudí především proto, že neznají zeměpis ani historii, budou v budoucnu hodně přemýšlet o tom, o čem měli vyžadovat podrobnosti dříve než vstoupili do volební místnosti. ...a máme senát... „ ... podpora přijatelných osobností proti kandidátům pravice je ve druhém kole senátních voleb naším cílem. “ Předseda Komunistické strany Čech a Moravy Stanislav Grebeníček, Lidové noviny, 20.11.1996 „Přítomnost sociálních demokratů považuji za žádoucí. Účast opozice v parlamentu je v demokracii normální a pro rozvoj a blaho země důležitá ... stejně důležitý jako převaha koalice v Senátu je fakt, aby zde jakákoli strana neměla majoritu. “ Předseda Lidové strany Josef Lux, Lidové noviny, 20.11.1996 „Politika sociálních demokratů se přibližuje tomu, aby tuto stranu mohli volit komunisté. ČSSD tlačí náš stát zpět na Východ. “ Místopředseda ODS a ministr zahraničí Josef Zieleniec, Lidové noviny, 20.11.96 Pět měsíců trvala nejistota, co si myslit o tom, co se stalo a stane. Co si myslit o volbě, kterou v červnu voliči učinili, či lépe, nepřišli učinit, a jak využijí příležitosti ukázat skutečnou vůli při listopadových volbách do senátu. Asi málokdo věřil tvrzení, že menšinová vláda je to pravé a že teprve nyní nastala skutečná demokracie. Spíše jsme doufali, že se voliči vzpamatují a ukážou, že si uvědomují, že takto lze těžko něčeho na cestě do Evropy dosáhnout. Samy volby do senátu nemohou něco změnit na poměru sil v poslanecké sněmovně, která má rozhodující zákonodárnou moc, ale mohly ukázat skutečnou vůli občanů. Není to poprvé, co jsem takto doufal. I v roce 1948 jsem věřil, že přání národa je jiné, než tvrdilo Rudé právo po paskvilu s volbami v květnu 1948. Možná bylo, ale nakonec se nechali lidé ukecat a táhli poctivě bolševickou káru víc jak čtyři desítiletí. Za těch několik posledních měsíců jsme v demokratických volbách dostali opozici, která může držet vládu jak chce zkrátka. Doufání, že sociální demokraté se nezneuctí spřáhnutím se s bolševiky a Sládkem, se ukázalo jako naivní. Vůdce soc-dem Zeman se bezostyšně s nimi přátelí a doufá, že pocit odpovědnosti členů menšinové vlády vůči reformám, které se podařilo uskutečnit, je povede k poslušnosti a k tanci podle jeho píšťaly. Předvolební varování Konfederace bývalých politických vězňů, že Zeman půjde ve Fierlingerových stopách, se naplňuje. Udivující je pouze to, že s ním jdou stejnou cestou i ti sociální demokraté, kteří ujišťovali, že tou cestou nikdy s komunisty nepůjdou. Ale i na takové podlosti si my s delší pamětí vzpomínáme. Jen čtyři sociálně demokratičtí poslanci se našli, kteří volili pro vládní rozpočet v prvním čtení a tak odvrátili vládní krizi ještě před zvolením senátu, což by bylo mohlo ohrozit stát a způsobit ústavní krizi. Ostatní šli se Zemanem a komunisty a slád- kovci proti demokratickým stranám a nemělo by jim to být zapomenuto. Když krátce na to národ volil senát, po- dvakrát přišlo k volbám kolem třiceti procent voličů. Byli zvoleni dva komunisté a dva obecně známí pozitivně lustrovaní agenti StB. Za svůj úspěch mohou volby považovat dvě malé koaliční strany. Téměř všude, kde jejich kandidáti postoupili do druhého kola proti kandidátům ODS, vyhráli. Možná však, že i jim kalí radost z volby vědomí, že pro ně volil každý, kdo předtím v prvém kole volil komunisty nebo sociální demokraty. A tak každý z nich má před sebou schizofrenickou situaci, jak jednat v senátu. Poslouchat svého vůdce z koaliční strany nebo vyhovovat přání těch, kteří je volili. Jestli tak neučiní, tak je už za dva roky, kdy třetina senátorů půjde k volbám, znovu nezvolí. Zdá se to za vlasy přitažené, ale uvidíme, jak to bude krůtě pravdivé. Koalice má nyní dostatečné množství senátorů, aby odrazila sociálně demokratické nátlaky na Klausovu vládu ve formě levi- čáckých zákonů. Na druhé straně však menšinová vláda nebude moci nic prosadit, dokud hlavním motorem sněmovního jednání bude veřejně projevované osobní záští předsedy sněmovny Zemana vůči premiérovi Klausovi, ministru vnitra Rumlovi a ministru sociální péče Vodičkovi. Jestli byla nějaká naděje, že vláda bude povzbuzena výsledkem senátních voleb a bude usilovat o vypsání nových voleb, taková naděje zanikla. Před Českou republikou jsou čtyři roky údržbářské vlády, ani ryba ani rak, které budou dávat Zemanovi naději, že hněv voličů jej dovede v dalších volbách k moci. Dosavadní pověst českého státu bude narušena, atraktivita české ekonomie a zájem zahraničního kapitálu poklesne. To jsme mohli pozorovat v posledních letech i v jiných zemích na východ od nás. Truchlivé na věci je to, že mnohé si vysloužila Klausova vláda právem. Dnes vypočítávat všechny její přestupky je zbytečné. A navzdory tomu, že ne za všechno může ona, je to Klausova ODS, která pyká za svoje hříchy i hříchy jiných z ostatních koaličních stran, kteří o to více sejí snaží zostudit. „Čekal jsem, že předseda KDU-ČSL udělá vše pro to, aby pro svou stranu získal ve volbách co nejvíce hlasů. Nečekal jsem ale, že bude používat stejných argumentů jako opozice.“ (Premiér Václav Klaus - Lidové noviny, 20.11.1996) Každý se pamatuje na bankovní krachy, na morální polovičatosti, které odrazovaly její stoupence, ale do nichž byli nejdříve namočeni lidovci a ODA, včetně jejich vůdců, zatímco proti Klausovi můžeme jen papouškovat, že je arogantní. Václav Benda, dnes už senátor a jako předseda Úřadu pro vyšetřování komunistických zločinů terč i násilných útoků bolševické mafie, nedávno napsal, že volební neúspěch Občanské demokratické strany nebyl způsoben tím, že by strana důkladně prosazovala svůj program a radikálně uskutečňovala reformu, ale právě naopak, a tak ztratila sympatie těch, kteří s ní sympatizovali. Sympatie mnoha lidí by opět získala v případě, kdyby jasně ukázala, že některé hodnoty jsou cennější než ministerská křesla. Kdyby přesně vymezila, kde je hranice důstojného kompromisu, za níž vláda a ODS nepůjde. Ve chvíli, kdy Zemanova strana je schopna způsobit krizi v bezpečnostní službě, kdy Zemanův sekretariát předsedy sněmovny je pevně v rukou jím vybraných komunistických nomenklaturních kádrů - a tudíž každé státní tajemství ví dříve Grebeníček než Zeman - je na rozhodnost do všech důsledků nej vyšší čas. 28. října vyznamenal prezident Havel in memoriam generála Eliáše, předsedu pro- tektorátní vlády popraveného za Heydricha. Byl to jeden z trojice těch, kteří od Mnichova nesli na svých bedrech odpovědnost za osud státu a národa. Víc než půl století to trvalo, než představitelé tohoto národa ocenili jeho oběť, zatímco jména dvou jeho předchůdců stále nechává dnešní prezident zneuctěná. To je věc jeho svědomí, ale dnešní vláda by se mohla poučit, nakolik je prospěšné dělat slouhu protivníkům, kteří by národ nejraději vrátili do bolševických pekel. Máme senát. Politická výstavba státních institucí je tím dokončena. Tvůrci ústavy předpokládali význam senátu především jako pojistku demokracie v dobách neřešitelných vládních krizí. Stálo by za to, aby se to prozkoušelo. 26. listopadu 1996 ■ POLYGON 8/1996 9 [pageend11]Stejné příčiny - stejné důsledky Úvahy našeho francouzského dopisovatele nad českými volbami do senátu ZDENĚK LEINER Během spíše nemastné-neslané kampaně voleb do českého senátu se tisk ve „staré vlasti“ věnoval více aférám jako např. zamítnutí registrace kandidátů z malicherných formálních příčin, útokům Zemana vůči Klausovi, premiérově kritice snah Zemana vládnout prostřednictvím parlamentu (Lidové noviny na tento systém nalezly trefné pojmenování „vládopozice“), rozporům uvnitř vládní koalice a nebo odhalováním špinavé minulosti kandidátů. Jen několika politologům neuniklo, že volby a jejich výsledek budou mít vliv na další vnitropolitický a tudíž hospodářský vývoj České republiky a „ last but not least“ na její mezinárodní postavení. Je to snad příčina malého zájmu voličů, který se projevil téměř 70%ní absencí. Byla obava, že díky stranické disciplině komunistů levice v něm zvítězí. Pro toho, kdo žije v zemi, kde je většinový systém tradicí, z českých senátních voleb vyplývá závěr: Nic nového pod sluncem. Je to poprvé, co český volič měl možnost poznat tento systém, o kterém se ostatně - zde ve Francii - vedou dlouholeté a nekonečné debaty. Podotýkám, že jsou vášnivé proto, že se tímto způsobem volí poslanecká sněmovna a prezident republiky, tudíž to jsou volby o moc důležitější, než volby do senátu, který má v řízení státu menší, i když zdaleka ne bezvýznamnou úlohu. (Francouzský senát je volen „velkými voliči“ - poslanci sněmovny, regionálních a departementních rad, členy Rady zahraničních Francouzů a starosty měst a obcí.) Nejkritizovanější stránkou většinového systému je, že nespravedlivě zvýhodňuje velké strany a vylučuje z parlamentu nejen ty malé, ale i střední, které nemají spojence na pravici či levici, s nimiž by se mohly mezi prvním a druhým kolem (a často i dlouho před volbami) domluvit o vzájemných ústupech a vzájemné podpoře tam, kde jedni či druzí jsou ve výhodnější pozici vůči hlavnímu protivníkovi. A tak dochází běžně k zjevu, že kandidát, jenž zvítězil v prvním kole, prohrává v druhém. Doplácí na to nejčastěji demokratická pravice, proti níž se tradičně před druhým kolem vytváří jednotná fronta socialistů, komunistů a levicových „zelených“. Dochází k paradoxu, že strana, jež získala největší počet hlasů v celém státě, má nižší počet zvolených kandidátů než jiná s mnohem nižším počtem odevzdaných volebních lístků. A k dalšímu paradoxu, že například když se jedná o kandidáta pravicové Národní fronty (která v celostátním průměru dosahuje 10 až 15% a v jižní Francii místy přes 30% a přesto není ve sněmovně ani v senátu vinou většinového systému zastoupena), spiknou se proti němu nejen komunisté se socialisty, ale přidají se i voliči UDF (strana středu, která po dlouhá léta byla v opozici proti pravici, než s ní svého času začala spolupracovat a tvoří s ní vládní koalici). Přitom UDF (na jejímž čele byl po léta Giscard d’Estaing, který se stal v roce 1974 prezidentem republiky díky podpoře pravice a hlásal stejně jako dnešní předseda Léotard, že komunismus je ztělesnění zla a neštěstí národů) ve všech volbách potírá nejen komunisty, ale i socialisty. Tajné volební dohody „proti přírodě“, osobní zájmy a touha být zvolen za každou cenu jsou jedním z rysů francouzského volebního systému. Totéž je i v České republice. „Tam, kde stojí kandidát ODS proti kandidátu KSČM, volte KSČM!“, vyzval Zeman voliče ČSSD po prvním kole. Komunisté mu nezůstali dlužni a jejich sekretariáty dostaly z ústředí pokyn, aby vyzvaly své voliče k hlasování pro ČSSD tam, kde sociálně demokratický kandidát má výhodnější pozici vůči ODS, než komunistický. Volební aritmetika byla neúprosná: součet hlasů KSČM a ČSSD téměř všude převýšil hlasy ODS a dvou malých koaličních stran. Premiér Klaus svého času hrdě (v souladu se svojí povahou) odmítl nesmělé návrhy Kalvody a Luxe na společné kandidáty v prvním kole a jeho kandidátům v druhém klání scházely hlasy „uražených“ lidovců a přátel ODA. Francouzská pravice již dávno rozeznala podobné nebezpečí a stranické špičky se dlouho před volbami dohodnou o tom, v kterém volebním obvodu má lepší šance kandidát RPR nebo UDF a designují jej jako společného a společně jej v kampani podporují. Kritériem je jeho popularita v místě aneb jeho celostátní věhlas. I v ČR se hovořilo, že volby do senátu budou volby spíše osobností než straníků. Opravdových osobností však bylo málo. Zřejmě proto, že dlouholetá propaganda proti senátu mu dala špatný „imidž“ a osobnosti se nehrnuly. Naproti tomu ve Francii, podobně jako v USA, má křeslo v senátu vyšší prestiž než v poslanecké sněmovně. Není řídký případ, že známý politik mu dá přednost i před ministerským křeslem. Možná, že též proto, že senátor má zajištěn politický vliv a velké finanční výhody na mnohem delší čas než poslanec. Českému voliči schází demokratická tradice, ale ne zdravý rozum. Českému voliči nemůžeme mít zazlé, že ještě často nerozeznává demagogii politiků a věří jejich slibům. Neuvědomuje si, že politický chameleon není hoden jeho důvěry a nejsou jí hodni ani jeho kandidáti.„Zeman, muž mnoha tváří a mnoha jazyků ... jehož strategie je emoční, citová, relativně málo racionálně přímočará, přitom ovšem dokonale politická ve světle sloganu, že účel světí prostředky“ (citát z komentáře LN), když zjistil, že nemá šance ve velké privatizaci vyhražené bývalé nomenklatuře ,J<apitánú“ státních podniků, začal hledat korýtko v politice. Přešel z OF přes OH do LSU a zakotvil nakonec v ČSSD, která seskupila opravdové demokraty s lidmi, kteří v době, kdy silně vály pravicové větry, nechtěli přiznat svůj levicový radikalismus vstupem do KSČM a stali se stoupenci ČSSD. Zeman si je získal svými výroky „jít vládě po krku“, „Kupónová privatizace - podvod století“ a podobně a díky jim se v roce 1993 stal těsnou většinou hlasů předsedou strany. Přes jeho odpor demokratické křídlo ČSSD po dlouhé diskusi přijalo na podzim 1994 „Prohlášení ke stavu společnosti“, kterým se strana přihlásila k nemarxistickému socialismu jako „síla pozitivní, bytostně proreformní“. Když Zeman zjistil, že si tím strana získala část „mlčící většiny“ váhající mezi pravicí a levicí, stal se rázem státotvorný, ale současně postupně vylučoval z vedení autory Prohlášení z roku 1994. Před volbami na jaře 1992 vystupoval jako „moudrý muž dialogu“ a prohlašoval, že se nikdy nespojí s komunisty. Hned po volbách se však vrátil k agresivní strategii s ultimaty, která ho vynesla do křesla předsedy sněmovny, z kterého se snaží hrát roli faktického premiéra. Při hlasování o programovém prohlášení Klausovy vlády se ještě choval tolerantně, ale postavil se rozhodně proti rozpočtu. Ten prošel jen díky tomu, že demokratický proud v ČSSD není mrtev a našli se čtyři poslanci, kteří jednali v duchu „Prohlášení“. Mluvčí strany Jiří Kantůrek a poslanec Pavel Dostál v kampani před volbami do senátu opakovali, co Zeman na jaře po svém zvolení slíbil: že se ČSSD nikdy nespojí s komunisty. To mu ale nebránilo k setkání se s Grebeníč- kem, synem jednoho z nejkrvelačnějších es- tébáků na jižní Moravě a dohodl se s ním o vzájemné podpoře v druhém kole senátních voleb. Mnozí voliči ČSSD, kteří, pokud jsou starší, nezapomněli a pokud jsou mladší, jsou informováni, jak komunisté zlikvidovali sociální demokracii v roce 1948 a kolik jejich představitelů poslali za mříže a ostnaté dráty, se neřídili Zemanovou výzvou a hlasovali pro kandidáty vládní koalice tam, kde hrozilo zvolení komunisty. Zemanův sen, že jeho vítězství ve volbách do senátu mu umožní prosadit předčasné volby do sněmovny, se rozplynul. Pokud se naopak vládní koalice nerozhodne docílit rozpuštění poslanecké sněmovny a vypsání nových voleb, bude pozice menšinové vlády nyní mnohem snazší a Zeman si nebude moci dovolit hnát ve sněmovně své požadavky na ostří nože. Tak, jako zde ve Francii, kde si po vítězství Mitteranda na jaře 1981 a po následujícím vítězství socialistů a komunistů v parlamentních volbách pravice zachovala většinu v senátu, bude i v České republice senát hrát roli protiváhy a korektora levicových excesů, které v parlamentu umožňuje sociál-komunistická většina a Zemanovo předsednictví. Saint Raphaël, 24. listopadu 1996 ■ 10 POLYGON 8/1996 [pageend12]Na rozloučenou s Českým týdeníkem LUDĚK FRÝBORT Tak tu sedím a dumám, co trefného a kri tického bych napsal o současných poměrech v zemi české, ale nic mě nenapadá. Už dobrý měsíc jsem neměl možnost o těch poměrech něco slyšet nebo číst a má informovanost je ve psí. Začínám se dokonce obávat, že nejen popudy a náměty, nýbrž i oprávněnost psát o věcech českých mě zvolna opouští. Neboť uplynulo již několik týdnů od té chvíle, kdy jsem naposledy vylovil ze schránky obálku s čerstvým výtiskem Českého týdeníku, novin, do nichž jsem řadu let přispíval a které mi byly i základním zdrojem o dění v království českém, ať již dění zjevném či přerozličném podpoklič- kovém. Nu, když nic jiného, napíši aspoň závěrečnou vzpomínku na Český týdeník. Už proto, že to byly noviny vzácně přátelské k českému exilu mezi vší tou oficiální pay- novskou nevlídností. Jejich zánik byl sice podmíněn finančně, ale byl i jistým mezníkem času. Po bezmála sedmi letech nadějí na rychlý přerod české společnosti zpátky tam, kam patří - do kulturního a myšlenkového okruhu západní civilizace, k jeho hodnotám a způsobům - nastal čas... ne snad beznaděje. Ale přinejmenším poznání, že přerod bude všechno jiné než rychlý. Že bude klopotný a omyly lemovaný a ví Bůh, zdaří-li se vůbec. Zvlášť když velmi mnozí si takový přerod v hloubi srdce ani nepřejí nebo si s jeho představou už nedovedou nic počít. Existence Českého deníku a později týdeníku byla výrazem naděje v tento přerod a skončila dnem, kdy se naděje vytratila. Bývali jsme tak plni naděje a přání nějak pomoci své staré vlasti v nalezení rychlé cesty na Západ, viďte, přátelé. Bylo čím pomáhat, protože nic nechybělo zemi české víc než naše exilová zkušenost západního způsobu; nevypočítáme, jaké všelijaké směšnosti, nejapnosti i holé podvody se v Čechách vydávaly za západní. Ale jen zřídka došla naše dobrá vůle naplnění; uká- zaloť se, že nad břehy vltavskými o ni málokdo stojí. Psával jsem se slušným ohlasem do řádky exilových časopisů v ten čas nesvobody a když skončil, domníval jsem se s jistou naivitou, že moje zkušenost Západu by mohla přijít vhod některým českým novinám; i rozeslal jsem mezi ně své článečky, očekávaje ohlas. Byl český, to jest - žádný. Ani Lidové noviny, ani Lidová demokracie, nikdo se nenamáhal odpovědět mi. Kdybych byl vyrozuměn o tom, že mé články jsou špatné nebo hloupé, že se redakci z těch či oněch důvodů nehodí, býval bych s tím srozumněn. Ale ono nic. Fouňovství, pravý produkt českého socialismu a dodnes jedno z pravidel lidského obcování v Čechách. Nu, nic mi není tak protivné jako podbízet se, pročež jsem zanechal námluv. Zato se mi vzápětí ozval Český deník, přetisknuv jednu mou povídku z kolínského Hlasu Bohemie. Tím započala dlouhá a pravidelná spolupráce, která skončila až posledním číslem řečených novin. Pan vydavatel a šéfredaktor ve svém závěrečném článku vyslovil názor, že jeho kmenoví dopisovatelé se jistě snadno uplatní v jiných listech, což byl aspoň v mém případě omyl. Jedny trapné námluvy mi stačí, nebudu se nabízet ani podbízet, konec konců je zde ještě několik dobrých exilových časopisů, do nichž lze psát o naší starosti o zemi českou. Snad mi chybí síla opustit exil, jak to učinili jiní, ale spíš se domnívám, že k tomu zatím nenastal důvod. Nerozepisoval bych se tímto způsobem, který se jistě může zdát příliš osobní, kdyby bývaly zanikly jen jedny české noviny tohoto zmateného času, jako jich vzniká, vede svou jepicí existenci a zaniká hromada. Alé Český týdeník byl list svého druhu ojedinělý a pravděpodobně nenahraditelný. Nejen svou jednoznačnou podporou českého exilu; nejen odvahou stát i na jiných nepopulárních a předem ztracených vartách, vyža- dovala-li to novinářská poctivost a občanská statečnost. Byly to noviny nejen nejspíš nejodvážnější, nejzásadněji prozápadní, nejméně takticky kličkující v tom současném českém sklonu ke konjunkturálnímu chytráctví. Nejen že neváhal rozlít si ocet u nejmocnějších, měla-li být cena za jejich přízeň měkkýší ohebnost hřbetu; nejen že poskytl místo k vyjádření myšlenkám kacířským a vzbuzujícím divě vzpěněný nesouhlas stoupenců půlstoletím šípkového spánku zatuchlých představ národně frontových. Byl především jediným českým listem výrazně a programově nepostkomunistic- kým. Proto byla jeho existence obtížná a nakonec nemožná, když se ukázalo, že postkomunismus není přechodné období, jak jsme se pošetile domnívali, nýbrž ustálený politický a společenský způsob na předem neodhadnutelnou, pravděpodobně velmi dlouhou dobu. Obálka s Českým týdeníkem mi dochází- vala vždy v pondělí a strávil jsem jeho četbou zhruba dvě hodiny. Četba jiných, i těch poněkud lepších českých tiskovin mi zabere tak kolem desíti minut. Pročež se patrně nerozhodnu objednat si teď jiný tisk. Ne že bych nestál o informace zponad Vltavy, ale těch se mi nakonec dostane z ústního podání, až zase jednou přijedu do Prahy na návštěvu. Kritiky, analyzy, zamyšlení, bystrého pohledu politického, do hloubky jdoucích rozměrů... tohoto druhu novinářského koření nacházím po zániku Českého týdeníku už jen pramálo a v kvalitě nevelké; profesní úroveň českého tisku ještě stále snese srovnání nejvýš s okresním Käseblättern našich hostitelských zemí. V Českém týdeníku byla shromážděna řada velmi bystrých pozorovatelů a nadaných autorů: Mandler, Placák, Drda, Beneš, Loewy, Janata i četní jiní. Nechovám naději, že bych takovou koncentraci publicistické zdatnosti našel někde jinde. Především ale nedoufám, že bych třeba i jen náznakem našel osobnost, rovnající se vydavateli Českého týdeníku Josefu Kudláčkovi. Naprosto není mým obyčejem psát oslavné traktáty na konkrétní osoby. Také jsem to ještě nikdy nedělal. Ale teď už je beztak po všem a tak to mohu vyslovit, aniž bych byl ovlivněn z pochlebnictví - nic by mi už nebylo platné: v Josefu Kudláčkovi měla a bohužel i ztratila česká veřejnost nejnadějnější postavu, co se jich vyskytlo v tom vření posledních sedmi let. Kdyby okolnosti byly příznivější, měl tento muž schopnost být i něčím víc než vydavatelem jednoho, byť i dobrého listu. Neboť je dost lidí poctivě idealistických na luzích českých. Najde se též dostatek schopných a pracovitých; a konec konců se dnes již v Čechách vyskytují lidé i velmi bohatí. Jenže idealismus přečas- to potřásá rolničkami bláznovskými, schopnost a pracovitost si hledívají vlastní portmonky a současná česká zámožnost... po- mlčmež už o jejím původu a zdrojích. Je ale zajisté legrační představa, že by ji byť i na zlomek vteřiny popadla vášeň otevřít své truhlice ve prospěch věci veřejné. Kudláček v sobě tento trojí prvek spojoval: byl bezmezné idealistický až k sebeobětování, přičemž ale také velmi schopný organizátorský a obchodně; k tomu vlastnil značné finanční prostředky (vlastním umem a přičinlivostí získané, podotýkám), jež byl ochoten obětovat zájmu české země. Nadto byl muž statečný, nehledající laciný souhlas; kdyby býval projevil ohebnou ochotu, mohl vzhledem ke svým schopnostem dosáhnout velmi vysokých míst českého politického Olympu. Ale on měl svou představu. Stále osamělejší Don Quijote mezi mrštně se otáčejícími mlýny českého postkomunismu. Píši o něm v čase minulém, třebaže ještě stále chovám naději, že se zase někde objeví ve své nezměrné idealistické činorodosti. Spíš ale neobjeví, obávám se. Zklamaný a za- hořklý se bude věnovat svému nepolitickému obchodu, než - kdo by mu to mohl mít za zlé - než také dozná, že opustil exil předčasně. Český týdeník neměl patent na veškerý rozum. Často propukal v netrpělivost i v zbrklost, často přestřeloval cíl (což bylo ještě pořád lepší než úslužné podstřelování, obvyklé v ostatním českém tisku). Byl radikálně protikomunistický i protipostkomu- nistický, ale dával někdy poněkud neprozí- ravě zaznít i hlasům nesnášenlivě fanatickým. Jeho pokus rozšířit působnost na pole stranicko-politické byl odsouzen k neúspěchu, vedl k jednostrannostem, křečovitos- tem a nakonec uspíšil konečný zánik. Přesto to byl list poctivý, kvalitní, v české tiskové krajině ojedinělý a velmi potřebný. Jeho zánikem mizí, lze se obávat, i jediné domácí pole, na němž měl exil velkorysou možnost dávat zaznít svým podnětům a své starosti o osud české země. Dokud ještě existují některé exilové časopisy, neztrácí se tato možnost tak zcela; doufejme jen, že české země najdou svou cestu k duchovnímu a morálnímu znovunapojení na Západ dřív, než řečená možnost přirozenou cestou zanikne. Hannover, 29. října 1996 H POLYGON 8/1996 11 [pageend13]Tu jsem JOSEF KOLÁČEK „Sotva jsem se stal knězem, v mé vlasti, v Albánii, se zmocnili moci komunisté, začala diktatura a naprosto bezohledné pronásledování náboženství. Někteří moji spolubratři po procesech plných podvodů a lží byli zastřeleni nebo zemřeli ve vězeních jako mučedníci víry. Slavili tak svou poslední eucharistickou oběť jako rozlámaný chléb a krev vylitá pro záchranu mé vlasti. Psal se rok 1946. Naopak po mně Pán žádal, abych žil, ro- zepjal ruce a dal se přibít na kříž a tak slavit svou eucharistii, svou kněžskou oběť životem stráveným v okovech a mučením všeho druhu, když mi bylo zabráněno vykonávat pastorální službu. 19. prosincel947 mě zatkli s obviněním >protistátní agitace a protivládnipropagan- dy<. Žil jsem 17 let ve vězení s přísným režimem a s tolika nucenými pracemi. Mou první celou tehdy v mrazivém prosinci v jedné horské vesnici nedaleko Skutari byl záchod. Tam jsem zůstal devět měsíců a musel jsem se krčit na ztvrdlých výkalech, aniž jsem se mohl natáhnout. Tak byla ta místnost malá. Ve vánoční noci toho roku (jak bych na to mohl zapomenout?) mě odtud vytáhli a dovedli mě na jiný záchod ve druhém poschodí věznice, musel jsem se svléct a pověsili mě na provaz, který procházel v podpaží Byl jsem nahý a země jsem se mohl dotknout jen špičkami nohou. Chlad postupně pronikal celým tělem a když dospěl až ke hrudi a začalo mi vynechávat srdce, vyrazil jsem zoufalý výkřik. Moji žalářníci přiběhli, sundali mě a pořádně dokopali. Prožíval jsem tu vánoční noc na onom místě a v osamocení onoho prvního mučení pravý smysl Vtělení Božího Syna a Jeho kříže. Ale v těchto utrpeních jsem měl vedle sebe a v sobě posilující přítomnost Pána Ježíše Nejvyššího a Věčného Kněze a někdy i podporu, kterou nemohu nazvat jinak než >mimořádnou< ; dával mi tolik radosti a zaplavoval mě tolikerou útěchou! Nikdy jsem nechoval zášť vůči těm, kteří mi doslova >ukradli nejlepší roky života<. Po propuštění na svobodu jsem se jednoho dne náhodou setkal se svým katanem; měl jsem s ním soucit. Šel jsem k němu a objal ho. Propustili mě na svobodu po 42 letech vězení při amnestii v roce 1989. Měl jsem 79 let. “ Tak prostě líčil svůj kněžský život albánský jezuita P. Antonín Luli před více než 1500 jubilanty v aule Pavla VI. v rámci nešpor, jimiž zahajoval třídenní oslavy 50. výročí svého kněžství spolu s Janem Pavlem II. Na pozvání Petrova nástupce přijeli z 9 jubilantů z naší vlasti jen tři, a to hlavně díky velkodušnému řešení olomouckého arcibiskupa Jana Graubnera, který jim dal nejen k dispozici své osobní auto, ale i řidiče, svého sekretáře P. Petra Galnara. P. Jiří Ba- tůšek, který nyní už je na odpočinku u sester a chodí o hůlčičce, mi před natáčením interview prozradil takovou >normální zvlášt- nost<. Za svých padesát let kněžství směl jen čtyři roky působit v pastoraci, tedy nejprve jako kaplan než byl zatčen a odsouzen do vězení, a pak po roce 1989, než vážně onemocněl. Ostatní dva, P. František Adamec a P. Pavel Zíbal z Radkovy Lhoty, se také mohli pochlubit komunistickým vyznamenáním: několika léty ve vězení a pak nucenými pracemi, než dostali milostivé dovolení vrátit se do pastorace. Ostatních šest jubilantů oslavilo padesáté výročí svého kněžského svěcení doma. Ze zdravotních důvodů se neodvážili riskovat cestu do Říma, i když je osobní pozvání Svatého Otce slavit spolu s ním toto výročí velmi potěšilo. Na svátého Martina, který u nás doma někdy „přijíždí na bílém koni“, tedy se sněhem, v pondělí 11. 11. italský tisk bez rozdílu zabarvení věnoval dlouhé komentáře nedělní oslavě v basilice a pak na náměstí svátého Petra s koncertem orchestru a sboru RAI a přinášel lecjaké perličky, jako: italský filmový herec Vittorio Dassman recitoval po první větě Haydnova >Te Deum< hymnus díků za dar kněžství, složený Janem Pavlem II. Zde bylo podtrhováno, jak herec, zapřisáhlý laik a mnohdy antiklerikál, se cítil poctěn, že byl vybrán pro tuto recitaci a když pronesl závěr hymnu ,, Ó, Kriste, Tys naše naděje", že zvedl tvář se zavřenýma očima, jako by zadržoval slzy. A že Svatý Otec mu z balkonu basiliky dlouze tleskal za dokonalý přednes, bývalý herec současnému velkému italskému herci, nebo že strhujícím zážitkem byla moderní píseň „Strom víry a pokoje“ složená pro tuto oslavu a zpívaná předními hvězdami, židovskou zpěvačkou Rinat Gabay, muslimskou hvězdou Samirou Said a křesťanskou zpěvačkou Manuelou Villa (jež dabovala kreslený film „Pocahontas“). Týž den však přinášel tisk další „bombu“. Nedělní vydání Washington Post přineslo na první stránce převratné „j’accuse", které připraví historikům mnoho horkých chvil a vysvětlování a přepracovávání textů. Americká agencie pro národní bezpečnost totiž odtajnila 15.000 dokumentů týkajících se druhé světové války. Mezi nimi jsou texty telegramů, které zasílali do Berlína velitelé jednotek během válečného tažení do Ruska. Tajná britská služba zachytila tyto šifrované zprávy a předala je americké tajné službě. Tak velitel Erich von dem Bach-Zelewski píše na počátku srpna 1941 z generálního štábu na Bílé Rusi: „Během včerejší čistky v městě Slonin bylo zastřeleno 1153 židovských vykořisťovatelů". Týž velitel pak pošle ještě hodně podobných telegramů, z nichž vyplývá, že tyto čistky nebyly prováděny jen jednotkami SS, nýbrž i německou městskou policií. Ani ne po šesti měsících se týž Bach-Zelewski chlubí: „Na území pod mým velením dosáhl počet poprav už 30 tisíc osob." 27. srpna 1941 píše velitel vojsk na Ukrajině, že dal provést 6.400 poprav Židů. Německý dramatik Rolf Hochhut ve své divadelní hře „Náměstek“ obvinil jenom Pia XII., že je vinen holokaustem, že mlčel, ač o něm věděl. Tehdy, po premiéře této hry 20. února 1963 v Berlíně, se celá komunistická propagandistická mašinérie dala do pohybu a tuto hru musela dávat všechna přední divadla u nás jako nástroj protináboženského boje. Pius XII. se tak stal fackovacím panákem nejen u nás, ale všude v Evropě. I při nedávné návštěvě Jana Pavla II. v Berlíně, kde prohlásil za blahoslavené dva mučedníky koncentračních táborů Bemhar- da Lichtenberga a Karla Leisnera (23.6.96), si opět novináři přihřívali polívčičku na Hochhutově ohýnku. Náš historik P. Robert Graham, který už léta bádá v archivech o tomto problému, jasně na základě dokumentů dokázal, že „se nacistům podařilo utajit tuto skutečnost", totiž hromadné vyhlazování Židů, že první dokumentovaná zpráva, jež se dostala do Vatikánu, má datum 22. května 1944. Připravili ji slovenští Židé na základě svědectví Rudolfa Vrby a Freda Wetzlera, kteří utekli z Osvěnčimi a podařilo se jim dostat se až na Slovensko. Je to asi 80stránkový raport, v němž se tvrdí, že v Osvěnčimi zemřelo v plynových komorách milion šest set tisíc Židů. Raport byl zaslán nejprve Rudolfu Kastnerovi, vedoucímu skupiny pomáhající Židům se sídlem v Budapešti. Avšak Kastner s tím nic neudělal. Zadržel raport a neřekl nikomu nic. A když tedy Naumann, hlava židovského společenství na Slovensku, viděl, že „žhavý raport" neměl žádný ohlas v Budapešti, obrátil se na vatikánského chargé d’affaires nunciatury v Bratislavě mons. Giuseppe Burzia. V klášteře Svätý Jur nedaleko Bratislavy se pak setkali oni dva uprchlí mladíci z Osvěnčimi s jiným členem nunciatury Armandem Martellotim, který míval funkci kurýra na nunciaturu v Bernu ve Švýcarsku. Ten pak pozorně vyslechl svědectví obou, dával si opakovat jednotlivé údaje, jako by si je potřeboval vrýt do paměti, a slíbil, že pošle o tom hlášení do Švýcarska, aby odtud bylo zasláno do Vatikánu. Do Vatikánu došla tu a tam nějaká „divná zpráva“ o zákrocích nacistů na obsazených územích. Tak polský vyslanec Kazimerz Papée zaslal „memorii“ (připomínku) kardinálu Tardinimu ze státního sekretariátu. Tento dokument uveřejnili v Acta Apostoli- cae Sedis. Sám Pius XII. se dověděl od kaplana Maltézských rytířů Dona Scavazziho o zákrocích nacistů proti Židům v Polsku. Byl totiž jejich očitým svědkem během svých dvou zájezdů do Polska. Pius XII. ve svém vánočním poselství pranýřoval „po12 POLYGON 8/1996 [pageend14]stupné vyhlazování obyvatelstva z národnostních důvodů", ale tato obžaloba či narážka padla do prázdna. P. Graham dodal jen s povzdechem: „Ani ve Vatikánu neměli potuchy, jako ostatně v celém ostatním světě, jaká zvěrstva páchali nacisté prostřednictvím plynových komor. Téměř dokonale působila zamlžovací formule »deportace s neznámým určením*. Já sám si původně myslel, že ostrý protest Pia XII., vyjádřený telegramem maďarskému regentovi Miklóši Horthymu, v němž pranýřoval dramatickou situaci v zemi, kde byli lidé pronásledováni Z rasových a náboženských důvodů, byl podnícen raportem o Osvěnčimi, který došel do Vatikánu. Ale kdež! Pius XII. měl informace přímo od nuncia v Budapešti, který mu hlásil, že dochází k divným věcem: maďarští Židé, starci s celými rodinami, bývali deportováni do Německa na práci. K tomu docházelo i na Slovensku. Jak je možné, že Němci brali na práci muže v tak pokročilém věku i s dětmi a ženami? Ale více nuncius nevěděl. Jen si tím lámal hlavu a sdělil své otázky státnímu sekretariátu. “ A pak P. Graham dodává pozdější vlastní zkušenost. Po letech se setkal v Římě se španělským vyslancem Sanz Brizem, který za války působil v Budapešti. Záměrně se ho zeptal, zda něco věděl či tušil o perzekuci Židů. Odpověděl, že neměl nejmenší potuchu o zvěrstvech v Osvěnčimi. A když pak náš historik šel po tom, proč raport slovenských Židů došel do Vatikánu až v říjnu 1944, zjišťoval konkrétní překážky. Raport byl poslán ze Švýcarska do Madridu, aby touto oklikou bezpečněji dospěl na místo určení. Avšak v červnu 1944 obsadili Spojenci Řím a z bezpečnostních důvodů přerušili komunikace do Madridu. P. Grahamovi to nedalo, aby nepátral, proč se aspoň ve Švýcarsku nedostaly tyto zprávy do tisku. Odpověď je prostá: ve Švýcarsku se na tyto věci vztahovala přísná cenzura: nechtělo se mluvit špatně o Němcích, a to ze strachu z odvetných opatření. Takové zprávy nemohly přinést ani tiskové kanceláře ani noviny. Avšak Walter Garret, Angličan, majitel tiskové kanceláře Extel (Exchange Telegraph), který dostal dokumentaci ze Slovenska z židovského pramene, udělal o celé historii hlášení a datoval ji „Ankara, v červenci 1944". Hlášení této tiskové kanceláře dospělo do New Yorku, ale jen v souhrnu. Deník New York Times ji zveřejnil mezi ostatními zprávami, bez nejmenšího zdůraznění. Je možné, že nikdo v západním světě nevěděl, jaká zvěrstva se páchala v Osvěnčimi? P. Graham odpovídá kategoricky: „Ne. Nikdo! Snad Poláci měli nějaké zprávy, ale byli v nemilosti u Rusů a Spojenci je nebrali příliš vážně. V tomto ohledu existuje ještě jedna zvláštní historie. Už v roce 1942 se podařilo agentu polské tajné policie Janu Kroskimu tajně proniknout do koncentračního tábora Belzec a mohl na vlastní oči vidět ty hrůzy. Když se dostal do Londýna jako člen tajné polské armády, vyprávěl, co viděl, ale nikdo to nebral vážně. Odešel do Spojených států a dosáhl toho, že byl přijat presidentem Rooseveltem, který ho poslal za vrchním soudcem Nejvyššího soudu USA Felixem Frankfurterem, který byl židovského původu. Ten ho vyslechl a řekl mu do očí, Že té historii nemůže věřit. Ano, bylo to právě tak: byla to historie, které nikdo nechtěl věřit.“ Rolf Hochhut nenapíše další divadelní hru proti Rooseveltovi či Frankfurterovi. Protiřímský afekt, který je snad už v genech německého občana, byl nasycen hrou „Náměstek“. Historická fakta sem - historická fakta tam, očernění Pia XII. posloužilo všem antiklerikálům, od zednářů až po komunisty a postmodernisty. Zůstává však ono „Tu jsem“ Antonína Luliho, Karola Wojtyly, Jiřího Batůška, Františka Adamce, Pavla Zíbala, Eugena Pacelliho. Ten, který je povolal ke službě evangeliu, sám snášel potupu i smrt. A předpověděl jim: „Blaze vám, když vás budou tupit a pronásledovat a lživě mluvit .proti vám všecko zlé kvůli mně. Radujte se, jásejte, protože máte hojnou odměnu v nebesích. “ Divíte se tedy, že se radují navzdory všemu, co prožili? Řím, 12. listopadu 1996 ■ KANCELÁŘ PŘEDSEDY VLÁDY ČESKÉ REPUBLIKY nábřeží Edvarda Beneše 4, 118 01 Praha 1 - Malá Strana telefon 24002 497, fax 2481 0740 Odpověď ministerského předsedy Václava Klause pro krajanský časopis Polygon Otázka: "Jaký je, pane premiére, Váš názor na hypotézu, že ODS by bývala zvítězila v minulých volbách s mnohem větším rozdílem hlasů, kdyby se jich mohli prostřednictvím ambasád zúčastnit i krajané žijící trvale v zahraničí?" Václav Klaus: "Já bych o takové odpovědi dnes, pár měsíců po volbách, nechtěl spekulovat. Nevylučuji, že bychom o kousek víc hlasů mohli dostat, ale nepřeceňoval bych to." Otázka: "Uvažujete o této změně, která je ve světě běžnou praxí, do budoucna?" Václav Klaus: "Ano, o změně volebního zákona budeme uvažovat. Ano, o změně volebního zákona budeme přemýšlet." 4.10.1996 Podepsán: Dr. Ivo Strejček Tyto dvě otázky zaslala ministerskému předsedovi V. Klausovi naše spolupracovnice M. Swinkels-Nováková. POLYGON 8/1996 13 [pageend15]Problémy česko-německého usmíření PAVEL ŠTILLER Česká republika je poslední zemí v Evropě, s níž se Německo kvůli oboustranně zatížené minulosti dosud politicky a psychologicky „neusmířilo“. I když prezident Havel asi po pravdě tvrdí, že „se dějiny nedají úplně napravit“, je úkolem a povinností každé svědomité demokratické vlády, aby se snažila vyrovnat s nesnadným historickým dědictvím a chybami minulosti. Je třeba oficiálně napravit aspoň to, co se dá, usilovat o „autentický smír a nemilosrdnou reflexi“ (Havel). Opravdové smíření dvou národů vyžaduje odvahu na obou stranách, upřímné odhodlání vyjít druhému vstříc, přiznat si navzájem své viny. V tomto ohledu Václav Havel bezpochyby správně konstatuje: „Po válce nezůstal žádný národ v Evropě bez viny.“ Problémy okolo vzájemné česko-němec- ké omluvy za příkoří a bezpráví jsou vyvolávány dodnes nevyčištěnými „konty“ obou sousedů, nevyřízenými citovými i materiálními pohledávkami obou jednajících stran. V současnosti jde hlavně o dva nevyřešené komplexy, jež spolu nesouvisí: o hmotné odškodnění žijících obětí zločinů za nacistické okupace a o sudetoněmecké majetkové požadavky po tzv. odsunu nebo vyhnání Němců včetně konfiskace jejich majetku a „zločinů během divoké fáze odsunu“. První omluvná slova prezidenta Havla za bezpráví roku 1945, páchaná kolektivně na Němcích a Maďarech, narazila na značný odpor českých komunistických a šovinistických kruhů. Nebylo divu, ze stejného ideologického podhoubí vzešli 1945 bezprostřední i nepřímí pachatelé bezpráví. Tehdejších pachatelů a jejich dnešních obhájců se nemile dotkly také jiné významné výroky Václava Havla, např. „Vyhnání Němců nebylo ani tak kolektivním trestem jako kolektivní pomstou.“ Zmíněné potrefené a nadále nesmiřitelné kruhy se po roce 1990 ukázaly hodnými svých netolerantních protějšků na straně některých radikálních a nepoučitelných sude- toněmeckých funkcionářů včetně vedení jejich landsmanšaftu. „Betonové hlavy“ v obou táborech propásly jedinečnou historickou šanci na postupné překonání neblahé minulosti a zablokovaly svými nerealistickými požadavky smírné řešení, které se zdálo být na dosah ruky. Po čtvrté v dějinách česko-německých vztahů 20. století, po letech 1919, 1938 a 1945, se tak oddálilo tolik potřebné vzájemné vyrovnání mezi Československem a Německem. Uplynulo dalších šest let tříbení hlav na obou stranách a houževnatého vyjednávání obou vlád. Dnes, na podzim 1996, se zdá jisté, že do konce tohoto roku bude konečně podepsáno historické „Společné prohlášení“. Jeho hlavním bodem bude vzájemné politování bezpráví, kterého se německá a česká strana dopustily. S jádrem prohlášení vyslovila souhlas také bavorská vláda a vládní strana CSU, jež se pokládají za politické mluvčí sudetských Němců, čtvrtého to kmene >Svobodného státu Bavorsko< (Bavoři, Frankové, Švábové a sudetští Němci s jejich navzájem odlišnými dialekty)- Ve Společném prohlášení nebudou výslovně řešeny sporné otázky sudetoněmec- kého majetku a další platnosti poválečných kontribučních a omilostňovacích dekretů prezidenta Beneše, schválených v roce 1945 všemi československými po válce povolenými politickými stranami. Tyto dekrety jsou od samého vydání z hlediska mezinárodního práva pochybné, zejména pokud jde o juristický dodatečnou beztrestnost proti- německých činů. Podpis Společného prohlášení umožní pokud možno rychlé řešení tří nejnaléhavějších praktických problémů mezi oběma zeměmi: prodloužení Ihůt pracovního pobytu českých občanů v Německu, povolení trvalého pobytu také sudetských Němců v České republice za účelem podnikání (podmínka pro vstup do Evropské unie) a omezení dopravních zácep osobních a nákladních vozů na hraničních přejezdech. Jak těžké a křehké je oboustranné usmíření ve střední Evropě ukázal zářijový skandál, který zažil německý spolkový prezident Roman Herzog na „Dnu bývalé domoviny“ v Berlíně, uspořádaném Spolkem vyhnanců (Bund der Vertriebenen). Za svůj málo populární výrok, že dřívější německá území za Odrou-Nisou a ve Východním Prusku, dnes podle mezinárodního práva patřícím Polsku a Rusku, náleží „k našemu historickému a kulturnímu dědictví, ale už ne k našemu státu“, byl tento osobně i politicky statečný Bavor označen ze sálu za vlastizrádce. Za nehoráznou nadávku se sice dotyčný muž později omluvil (omluvit musel), ale různí „včerejší duchové“ a revizionistické frakce tím zcela zažehnáni nebyli. Včerejší, neevropské, historicky nesprávné postoje a předsudky se samozřejmě objevují, bohužel ve stejně masovém rozsahu, také v České republice. O Sládkově Republikánské straně, která je od počátku obnovy novodobého českého státu trapnou skvrnou a „politickým omylem“ českého demokratického spektra, se není třeba v této souvislosti obsáhleji zmiňovat. Vedle těchto šovinistických a extrémistických „zachránců národa“, šířících národnostní nenávist a strach z Němců a Cikánů, přitom samozvaně a demagogicky lovících v kalných vodách resentimentů, existuje ovšem, napříč celou společností a všemi politickými stranami, tradičně silná a legitimní lobby českých nacionalistů. Jejich převážně pozitivní vlastenecká úloha v druhé polovině 19. století byla vystřídána spíše negativní rolí, kterou hráli a hrají ve století dvacátém, plném evropských nacionalistických konfliktů. Čeští nacionalisté z Národního výboru, vedení Kramářem, Rašínem a Stříbrným, se roku 1919, přes varování Masaryka a Švehly, zásadně nedohodli se sudetskými Němci, tvořícími celou třetinu obyvatelstva Čech, Moravy a Slezska. Bouřící se Němci nebyli přizváni k vypracování ústavy ČSR (Rašín: „Se vzbouřenci ne vyjednáváme!“) a přešli proto, pod vedením svého nacionalistického a nesmiřitelného křídla, do pasivní a nestá- totvomé opozice. Oba nacionalistické tábory tak první republiku zatížily „vážnou porodní chybou“, jež se potom v roce 1938 hořce vymstila. Národní socialisté a v jejich vleku váhaví lidovci a slovenští demokraté se při jednání v Moskvě na jaře 1945 nepostavili tlaku Sovětského svazu (Stalina), čs. komunistů (Gottwalda a Širokého) a zrádných sociálních demokratů (Fierlingera), vstoupili do pseudodemokratické a glajchšaltující Národní fronty a sankcionovali pozdější prezidentské dekrety, které znevýhodnily budoucnost národa (znárodnění bez náhrady neboli kradení, odsun skoro všech Němců a Maďarů včetně mnoha antinacistů a anti- fašistů, beztrestnost českých pachatelů násilí). Rok 1945 tak v ČSR právně zafixoval nespravedlivé polototalitní poměry, jež jsou dnes různými českými a evropskými právníky a historiky kvalifikovány jako jednostranně nacionalistické, násilné a bezprávné - hlavně vůči Němcům, vyhnaným na základě principu kolektivní viny, ale také vůči znárodněným a okradeným Čechům všech vrstev. Souhlas čs. demokratických sil s protiprávními praktikami (v západní Evropě se např. vždy znárodňovalo za náhradu) a „salámovými taktikami“ Národní fronty znehodnotil dosavadní morální měřítka .Masarykova národa“, podrazil politicky a hospodářsky jim samým nohy a bumerangově vyústil v komunistický puč, který násilně podrobil celý národ. Prolhaný socialismus, plný krásných, ale nerealistických iluzí, potom okradl všechny o zbylý majetek a slibné vývojové perspektivy. Současné proudy českého nacionalismu jsou viditelné v hnutí Klubů hraničářů a v pragocentrických tendencích staré i nové Klausovy vlády. Od roku 1992 vznikají v bývalém německém, ale i českém pohraničí zájmové členské kluby, které mají „po vzoru Psohlavců“ mobilizovat českou mlá14 POLYGON 8/1996 [pageend16]dež a dospělé k odporu proti „nadměrnému“ pronikání německého živlu („přehnaná“ německá turistika, vznik různých variant českých sexuálních podniků a služeb, skupování domů, pozemků, živností a podniků cizinci, především Němci, nevyžádaná německá péče o kostely, památky apod.). O výsledcích činnosti těchto klubů zatím mnoho zpráv na veřejnost neproniklo, rovněž díky nezájmu či „skromnosti" českých novinářů. Jasný je už dnes jeden aspekt jejich aktivit: opětná příprava české mládeže na jakési nové vydání „kulturního boje s Němci“ a její otrava staronovým jedem nacionalismu nebo dokonce šovinismu a extremismu se sotva hodí k Havlovu „vstupu do Evropy“ a bude vážnou překážkou při konkrétních jednáních o členství v Evropské unii. Již více se ví o velké nelásce pragocen- tristy Klause k regionalismu, decentralizaci a novému územnímu uspořádání státu (krajské zřízení. Země moravsko-slezská). Tvrdohlavou a krátkozrakou politiku ignorace moravských autonomních přání a nesplněné volební sliby zaplatil premiér Klaus značnou ztrátou hlasů ve vlastním moravském obvodu a na celé severní Moravě, což v důsledku vedlo ke ztrátě těsné vládní většiny. * * * * Je opravdu s podivem, že titíž čeští politikové, kteří na jedné straně hlasitě vymáhají rychlé, ale abstraktní začlenění do západní Evropy, nečiní a nepodporují na druhé straně konkrétní kroky, jež by už dnes připravovaly české obyvatelstvo na budoucí evropské úkoly. Lze to možná přičíst vlivu tradičního českého provincionalismu, který byl komunistickým „intemacionalistickým“ izolacionalismem velmi dobře konzervován? Nebo snad neméně tradiční maloduš- nost, zahleděnost do sebe a zápecnickost nepřipouštějí pohledy za domácí humna? V každém případě bude ještě hodně dlouho trvat, než se česko-německé usmíření a odpuštění stane samozřejmostí všedního dne politiků na obou stranách. To neuspíší ani deset Společných prohlášení. Slušní lidé v obou zemích ovšem nečekali, až jim jejich pomalí političtí bosové dají zelenou, rozhodli se již včera a praktikují své usmíření v každodenním vzájemném styku už dnes. Never ending story JAROSLAV TEPLÝ To je problém stále rostoucích nákladů na zdravotnictví všude na světě; v ČR byl ovšem přístup kjeho zvládání (řešení by bylo příliš silné slovo) dlouho zatížen polistopadovým víceméně ideologickým tržním romantismem. Asi šest let bylo ztraceno shora prosazovanými pokusy uplatnit v tomto sektoru bezpřívlastkový trh; to bylo to bizarní období, kdy i v provládním tisku dávali „ekonomicky nevzdělaní“ lékaři věhlasnému makroekonomovi lekce z elementárních kupeckých počtů. Přestupem vládní „holky pro všechno“ Jana Stráského z dopravy do zdravotnictví se situace nepopiratelně změnila, protože Stráský je na české poměry dosti střízlivý člověk, který si rychle uvědomil, že ideologie musí přinejmenším ve zdravotnictví ustoupit realitě. Škoda, že i on občas z té střízlivosti vy- padne, jako např. když na otázku, zda mohou ředitelé (zdravotnických zařízení) očekávat případnou dotaci na třináctý a čtrnáctý plat pro své zaměstnance, odpověděl, le takový návrh povaluje za nepřiměřenou drzost. (MFD 1.8.96) Asi o měsíc později (LN 3.9.96) vyšlo najevo, le nové platové předpisy garantují třináctý plat pro celou rozpočtovou sféru, tedy i pro zdravotnictví. Jeho prohlášení, že bude regulovat, regulovat a zase regulovat, budí sice na první pohled podezření, že snad také čte POLYGON, ale toto podezření může být liché, protože realistický člověk s trochou selského rozumu nemůže v dané situaci k jinému závěru dojít. Realismus se také projevuje ve snaze poslance KDU-ČSL J. Janečka protlačit parlamentem návrh na vytvoření základní sítě zdravotnických zařízení. Zatím se mu to podařilo v prvním čtení i přes odpor J. Stráského, který návrh - nevím proč - považuje za „nový liberalismus nečekaných rozměrů“ (LN 8.12.95). Na druhé straně podle téhož zdroje navrhlo Stráského ministerstvo, „aby se neprivatizoval nemovitý majetek nemocnic, ale pouze jejich činnost. Tak by měly novým majitelům ubýt starosti týkající se splácení úvěrů za budovy či pozemky“. Při čtení citovaného textu jsem (já, autor tohoto článku) nevěřil svým očím, protole ministerstvo viditelně uvažuje o leasingu, což je metoda, kterou jsem navrhl pro přestavbu čs. národního hospodářství před 25 lety a od listopadu 89 jsem se ji pokoušel bezúspěšně různými pokoutními cestami v ČSR „prodat". Měla stát (ne výhradně) na začátku přestavby, ale neobstála u rozhodujících osobností v konkurenci se zřejmě myšlenkově velice nenáročnou, ale do všech důsledků nedomyšlenou a proto k nepředvídaným následkům vedoucí kuponovou privatizací. Hledají se a mají se zkoušet jiné cesty financování, které by nahradily neúnosnou bodovou metodu, objevila se dokonce i zmínka o dozorčích radách u zdravotnických zařízení. Nejvhodnější syntézou současného stavu a možností českého zdravotnictví by asi bylo „vyloupnout“ základní síť zdravotnických zařízení a institucí (s kterou se už i ministerstvo zdravotnictví smířilo, připravuje ji náměstek M. Čerbák - LN 12.10.96) z dnes existujícího zdravotnického systému a vytvořit z ní jeden velký celek, který by se navenek vůči dodavatelům choval tržně, a i uvnitř by byl veden jako normální velký podnik či koncern, který musí neustále hledat rezervy a racionalizovat, aby čelil zvyšování nákladů. Pro srovnání: pan Soudek ze Škodovky by asi těžko strpěl, aby si nějaký podnik jeho koncernu koupil z dovozu nějaké drahé zařízení, které koncem už někde má a které není plně využito. Ve zdravotnictví to, zdá se, možné je: podle V. Boškové (MFD 23.8.96 „Velký vliv lékařů na zdravotnictví škodí") „Občané CR povinně platí 4 (drahé diagnostické roentgen-) CTpřístroje v malém okresu, ačkoliv i bohaté Švýcarsko říká, Že jeden CT přístroj má využívat více okresů. “ Motivaci pro efektivní management zdravotnického „podniku“ by měla dostat správní či dozorčí či jinak nazvaná rada, skládající se ze zástupců pojištěnců, zdravotnického personálu, zaměstnavatelů a ministerstva (=vlády). Ta by měla určovat rozsah či náplň pojištění a způsob jeho financování, proto by byla oprávněna vyžadovat od managementu všechny informace, které k tomuto rozhodování potřebuje, kontrolovat jeho plány a ukládat mu provést nápravu, kde je třeba. Znamená to provést rychlou a důkladnou inventarizaci budov či zařízení, přístrojů, lékařů a jejich kvalifikace, zdravotnického a jiného personálu, jak jsou např. rozmístěni kvalifikovaní specialisté a drahá vybavení pro méně často se vyskytující zákroky špičkové úrovně apod., což by umožnilo přesně zmapovat geografické rozmístění zařízení a personálu a optimalizovat je, dále určit, co všechno lze zahrnout do standardní kapacity základní sítě a co to stojí. Vedení zdravotnického „podniku“ by průběžně sledovalo vývoj špičkové lékařské techniky ve světě a předkládalo radě finanč- ně-technické rozbory o možnosti jejího zavedení do základní sítě. A byla by to výhradně rada, která by o tom rozhodovala. POLYGON 8/1996 15 [pageend17]což by nebylo vůbec snadné - jde o to, uvést do nějaké optimální rovnováhy etické principy s reálnými možnostmi systému. (Pokud by se o tom uvažovalo, měl by si napřed někdo odskočit do amerického státu Oregon, kde již s tím nějaké zkušenosti jsou.) Nadstandardní péče by pak byla velkou příležitostí pro soukromé instituce. V současné situaci ČR by bylo z hlediska finančního asi nej vhodnější začít s obdobou holandského systému, tj. zhruba s dvěma kategoriemi pojištěnců: až do určité výše příjmu jsou všichni povinně pojištěni u k tomu účelu existujících nemocenských pokladen. Pojištěnci platí pravidelný příspěvek řekněme v nějaké přiměřené výši. Tyto příspěvky by šly v ČR přímo do pokladny zdravotnického celku. Nad touto hranicí se lidé pojišťují soukromě u pojišťoven, což je dražší, ale je možnost přizpůsobit pojištění vlastní situaci (osobní preference a nároky, vlastní riziko, snižující cenu pojištění atd.). Důležitou podmínkou pro úspěch a současně cílem by bylo zdravotnictví co možná nejvíce odpolitizovat, tak, aby při jeho řízení nevznikaly zbytečné příležitosti pro „hauzírování“ politických stran. Není pravda, že si lidé zvykli na bezplatnou zdravotní péči. Ta nebyla nikdy bezplatná, občané si ji vždy platili, nic na tomto světě totiž není zadarmo. Způsob financování nebyl ovšem na první pohled zcela zřejmý. V předlistopadovém systému plynuly veškeré peníze do jedné pokladny a z té pak je vydávali tehdejší vládci podle svého uvážení. Občané pak mohli tu a tam něco dostat „zdarma“, když si to ve skutečnosti předem zaplatili - Holanďané tomu říkají nabídnout někomu doutník z jeho vlastní krabičky. Ani dnes tomu není jinak. Veškeré řeči o bezplatné zdravotní péči jsou zcela nesmyslné. Vláda ani stát žádné hodnoty nevytvářejí, pouze je mají řádně spravovat, nemohou tedy nikomu dát nic zadarmo. Bude-li zdravotnictví příliš drahé, pocítí to občané buď přímo zvyšováním pojistného nebo nepřímo jinde, např. zvyšováním daní obecně, proto se mají nebo dokonce musí přímo zúčastnit rozhodování o financování a kontrole ve zdravotnictví. Tuhá a veřejná jednání zdravotní rady, založená na reálných finančních údajích, co kolik stojí nebo by stálo, v konfrontaci s prostředky, které jsou k dispozici či způsoby, jak je opatřit a s neméně naléhavými a někdy obtížně řešitelnými etickými principy, by možná otevřela oči všem partnerům v radě. Tento systém by znamenal hrát s kartami na stole, což by nemuselo být příjemné ani pojištěncům, ani zdravotnickému personálu a zvláště pak ne politikům, ale dával by naději, že ve zdravotnictví nezůstane ČR zemí, kde včera znamená zítra. Mohl by to být i první krok proti symptomům vracejícího se systému „my a oni“. Dnes existuje určitá naděje, že by se něco mohlo změnit: M. Ma- cek, sám zubní lékař nedávno pověřený přípravou reformy, projevil velký zájem o švýcarský systém pojištění, který se asi nebude zásadně lišit od shora zmíněného systému holandského, a krom toho se vyslovil pro odpolitizování zdravotnictví; uvidíme, co a jak se mu podaří změnit. Závěrem bych pro srovnání uvedl, že americký ekonom W. J. Baumol spočítal, že od roku 1948 do roku 1990 stouply v USA lékařské honoráře dvakrát více než inflace, a náklady nemocnic sedmkrát (náklady ve školství rovněž zřetelně převýšily inflaci). Je to podle Baumola tím, že produktivita v sektoru služeb pozůstává za výrobou, náklady ve službách neúprosně stoupají. Na rozdíl od produktivitu zvyšujících technologií v bankovnictví a pojišťovnictví zvyšují nové technologie či metody ve zdravotní péči náklady a spotřebovávají někdy i více lékařova času. Mimo to očekávají zaměstnanci sektoru služeb bez ohledu na svou stagnující produktivitu, že jejich životní úroveň bude stoupat jako v jiných odvětvích, což znamená, že náklady ve službách rostou rychleji než v jiných odvětvích. V ČR jsou rezervy v organizaci, vybavení, managementu a disciplině; po jejich vyčerpání by bylo možno kompenzovat těžko za- stavitelné stoupání nákladů ve zdravotnictví jedině vyšší výkonností národního hospodářství. 15. října 1996 ■ Všetečné otázky VLASTIMIL RADKOVICKÝ Naše společnost je nemocná a sotva najdeme někoho soudného, kdo by o tom pochyboval. Krach Kreditní banky je pouhým pokračováním dlouhé série značně zamlžených rozsáhlých podvodů ,41a vysoké úrovni“ - a nejen ve sféře bankovnictví. Miliardy korun za způsobené škody hradí především daňoví poplatníci. Významným hlediskem je to, že uhrazování škod ze státní pokladny i proces všeobecného zdražování zcela jinak dopadá na důchodce a rodiny s nízkými příjmy, než na vyšší státní úředníky či podnikatele s měsíčními příjmy řádově v desítkách (i více!) tisíc korun. Další otázka zní, co a v jaké míře mohou ovlivnit a změnit důchodci či sociálně slabé rodiny, a co státní úředníci a podnikatelé. Teoreticky jsou jejich možnosti stejné, protože mají stejné volební právo, každý z nich se podílel na rozhodnutí, kdo bude právo vytvářet a bdít nad jeho dodržováním - a tím i nad morálkou společnosti. Hlasy byly dány a vložená důvěra se promítla do pravomocí. Zbývá najít odpověď na stěžejní otázku: V jaké míře, jak a čím - a u každého! - je zajištěna odpovědnost? Kauza Kreditní banky přesvědčivě ukazuje, že nalezení odpovědi je nesmírně složité, protože odpovědnost je neujasněna, rozdrobena, skulinky nedokonalosti a nedůslednosti v zákonech i systému řízení státní správy dávaly a dávají obrovský prostor k mnohokrát úspěšně aplikovanému řešení viny a trestu do ztracena. Jistě, sem a tam byl a snad i bude někdo potrestán, zbaven funkce, donucen zaplatit pokutu. Jaký je však poměr vzniklých škod k úrovni trestu? Jaký význam a dopad má trest, když je pro mnohé viníky (a ne vždy pro ty hlavní, ti zůstávají většinou bezúhonní!) často pouhou epizodkou? Podezřelí či obžalovaní mají totiž dostatek prostředků - včetně těch nakradených či problematicky získaných - k tomu, aby si na svoji obhajobu zaplatili špičkové právníky. Ďábelský kruh se uzavírá a malí i velcí viníci mohou v relativně krátké době dál (často hned) působit ve svých - a nebo i lukrativnějších - činnostech. Ti „nejschopnější“ pokračují se získaným stupněm „vyšší kvalifikace“, protože z poznaných vlastních chyb odvozují, kudy vedou nové cesty k ještě vyšším osobním ziskům či k vyššímu stupni moci. Aplikovaná „plná osobní svoboda a dodržování demokratických zákonů“ nakonec vedou k dokonalejším podvodům a k dokonalejší ekvi- libristice mezi děravými zákony. Vzniká nám silná vrstva politické i podnikatelské elity, o níž kdekdo ví, že nabývá moci a bohatne především krajně nemorální „šikovností“ - ale v našich specifických podmínkách je obtížně postižitelná. Značná část politické i státní reprezentace je značně náchylná nalítávat nám všem i světu, že to bez těchto potíží nejde, protože se tržnímu hospodářství, řízení státu a demokracii teprve učíme. Čemu a jak se v nových podmínkách učíme plných sedm let? Za tuto dobu lze zvládnout i nejnáročnější vysokoškolské studium. Na školách ovšem vyučují odborníci a studenti jsou povinni ve stanovených termínech skládat zkoušky, jsou známkováni a bez dostatečně prokázaných znalostí nemohou postoupit do dalšího ročníku. My se ale učíme sami, bez učitelů, a také si učební osnovy bez termínů zkoušek volíme podle vlastního uvážení. Jsme sami sobě učiteli, rádci i vychovateli. Takové formy sebezdokonalování však vyžadují nesmírně pevný charakter a zcela mimořádnou schopnost objektivního posuzování. Jsme obdařeni těmito vlastnostmi a schopnostmi v dostatečné míře? Pokud někdo tvrdí, že ano, je ob- 16 POLYGON 8/1996 [pageend18]dařen spíše neskromností a velikášstvím, protože nevidí - či vidět nechce - základ, ze kterého jsme před oněmi sedmi léty vzešli. Základ, který byl pro naprostou většinu národa školou předstírání všeho možného, od pracovitosti přes odbornost až k čestnosti. Stále podléháme klamu, že to vše bylo už dávno, že dnes už jsme jiní, poučení, předělaní a schopnější. Výsledky dosvědčují, že jsme dnes sice opravdu jiní - ale rozhodně ne lepší. V mnohém jsme dovedli socialistické nešvary do mistrovské dokonalosti. Např. zmíněný krach Kreditní banky ukazuje, jaké schopnosti jsme rozvinuli, jaké formy „podnikavosti“ aplikujeme: Problematické úvěry byly převedeny na jakousi odnož banky, takže audity samotné Kreditní banky hovořily o prosperitě a dostatečných finančních rezervách. Podvod nepostřehly ani mnohé státní organizace, např. Celní správa měla u této banky rozhodující většinu svých finančních prostředků, takže krachem byl výrazně poškozen i stát. Na podvodech se podíleli i úřední odhadci a znalci. O nic lépe na tom nejsme ani ve sféře pracovní morálky, jak už uvedly některé statě v Polygonu - a jak se o tom mohli či mohou přesvědčit ti, kteří v ČR cokoliv podnikají. V Německu je běžné, že je posuzována produktivita práce i nákladové položky ve „starých“ a v „nových“ spolkových zemích, čili přežívající pracovní manýry občanů bývalé NDR jsou objektivně a nemilosrdně zveřejňovány. S kým či s čím porovnáváme my? Se Slovenskem či Maďarskem? A co porovnáváme? Ano, máme (zatím) pevnější měnu - ale zato vyšší inflaci. Máme nižší nezaměstnanost - ale za cenu „přezaměstnanosti“, čili velmi nízké produktivity práce. Naše zahraniční obchodní bilance je dlouhodobě nepříznivá, protože dovozy nám zajišťují „překrásné výklady“ a vše je k dostání - ovšem za ceny v kurzovním přepočtu vyšší než na Západě. Vývoz z ČR stagnuje, vyrábíme draze a nedokonale, ale stále čile „obchodujeme“. Jsme machři ! Proč by v těchto podmínkách měla být politická situace jiná, dokonalejší? 14.10.96 můžeme v pravidelném premiérově příspěvku pro tisk číst: „Jestli někdo (Zeman) může vážně hodnotit dnešní politickou situaci a dávat ji do souvislosti s premiérovou uražeností, pak asi žije v jiné zemi či na úplně jiné planetě než já... Nevidí agresivní republikány, nevidí hlavu zvedající komunisty, nevidí z destabilizace situace v naší zemi se radující socialisty. “ Pan premiér se brání, ale současně nepřímo ukazuje, že se nám do systému přece jen „nějaké chybičky“ vloudily. Chybí nám však odpověď na otázku, proč mohou komunisté zvedat hlavu a v čem spočívá destabilizace situace v naší zemi, tedy kdo má na „zvedání hlav“ a na destabilizaci hlavní podíl. Že by za to mohli jen zmatení či zaostalí voliči v letošních volbách? Proč se vlastně rozhodli v takovém počtu právě pro sociální demokraty? Jistý druh odpovědi lze najít v článku životní úroveň stagnuje“, který se dostal snad jen shodou okolností hned vedle premiérův tiskový příspěvek: „ ... Škoda, že v politicky nabitém klimatu posledních dnů poněkud zapadl statistický průzkum životní úrovně v CR. Poukázal totiž na stagnaci životní úrovně u nás od r. 1994 pro značnou část populace přesto, že podle oficiálních statistik se zvyšují také platy. Stoupají ale i spotřebitelské ceny... To má za následek, že občané vynakládají na svou obživu kolem 30% rodinného rozpočtu. Je to v podstatě o dost více než v ekonomicky vyspělých zemích nebo se stejnou hospodářskou úrovní jako má ČR. Celkový počet ekonomicky slabších obyvatel se zvyšuje. Životní náklady se v honbě za světovostí cen různých komodit neustále zvyšují, zatímco platy za světem stále pokulhávají. Bez ironie je možné podotknout, že optimistické vize o stále se zlepšující životní úrovni českých obyvatel, s cílem dosáhnout během dalších šesti let dvojnásobku současných platů, berou za své. Za své tím bere i několikeré odražení od dna, v čemž byla donedávna společnost utvrzována. “ Přeloženo do zcela srozumitelných vět, někdo sliboval, ale slib nesplnil, někdo hovořil o tom, že nezná pojem špinavých peněz, jiní zase prosazovali a prosadili „tlustou čáru“ atd. Objektivní pohled ukazuje, že nám „kličky a finty“ na občany nejen nezmizely, nýbrž se naopak neočekávaně rozmnožily. Záporné jevy přestavby trhu a společnosti neberou konce, jistoty klesají, ne však kriminalita. Největší potíž je v tom, že neumíme zjistit, kdo je za to vše odpovědný... Na téže stránce je i článek „Nejen chlebem“: „Zdá se, že mnohé osoby, které by rády byly osobnostmi a mají hroší troufalost kandidovat do Senátu, se nám vedle parlamentu postarají o další nemilovanou organizaci. Takže parlament se na poslední příčce obliby nebude alespoň cítit tak osamělý. Tam (v Senátu) dokonce bude těsno, protože z horních pater přízně sem směřuje i vláda...“ Nelichotivá informace o politické úrovni nezastírá, že se u nás stal z politiky „prestižní a výnosný kšeft“. Senát mají i Spojené státy, mají však-260 milionů obyvatel, které v Senátu reprezentuje sto delegátů, za každý stát dva. ČR má však jen 10 milionů obyvatel a bude mít 81 senátorů - za nejméně 750 milionů korun nákladů ročně. Je vůbec někdo přesvědčen o tom, že činnost Senátu opravdu urychlí vznik zákonů a zkvalitní je? Současné politikaření tomu nedává přílišnou naději. Z očekávané malé účasti voličů mohou nakonec profitovat extrémní křídla politického spektra. Republikáni sice senátní volby ignorují, ovšem disciplinovaní voliči KSČM si příležitost nenechají ujít. A ještě jeden citát z českého tisku („Vlastenci a papeženci“ od Zd. Šmída): „My Češi jsme lidé zvláštního ražení. Rádi věříme, že jsme bytostní pragmatici. Omyl! Dokážeme být iracionální až mystičtí. Stačí říci správné heslo... Jde mi o jinou věc, o český žebříček hodnot. O tu slepou nenávist, která se nakonec, jako každá nenávist, obrací proti nám... Vadí nám hlasatelé morálky? Bez morálky se dřív nebo později proměníme ve smečku, ne v tu vlčí. Vlci si alespoň pomáhají...“ Cítíte, kolik vtíravých otázek vane ne ze slov nenáviděných exulantů, nýbrž z Čechů, kteří „nikdy neopustili svou vlast“ a „žijí doma, tedy situaci rozumějí“? Nepochybně pouze hledání všech souvislostí, příčin a důsledků může poskytnout plné odpovědi na tyto otázky. Ovšem s plným začleněním všeho, co se stalo dnes, včera - i před dvaceti či padesáti léty. Stále totiž platí jedna stará moudrost: Kdo neví, co se stalo před jeho narozením, zůstává dítětem. A má platnost i v podobě: Kdo neví - či vědět nechce - co se stalo před existencí „tlusté čáry“, zůstává hlupákem. 21. října 1996 ■ Adventní koncerty absolventů pražské konservatoře - Vesper Bonus Quintet (jejich 6. turné po Švýcarsku) 19. prosince 1996 19,30 h. 20. prosince 1996 19,30 h. 21. prosince 1996 18,30 h. 22. prosince 1996 17,00 h. Birmensdorf (AG), reformovaný kostel Spreitenbach, "Dorfkirche" Lenzburg, katolický kostel, (jako hudební rámec bohoslužeb) Rebstein, katolický kostel Na programu jsou staří mistři Kryštof Harant z Polžic a Bezdružic (1564-1621), Jan Dismas Zelenka (1679-1745), Johann Sebastian Bach (1685-1750) a vánoční koledy. - Vstup volný - sbírka. POLYGON 8/1996 17 [pageend19]Občanská Demokratická Story MILAN HULÍK "Volbami do prvního senátu v historii České republiky budeme podruhé v letošním roce rozhodovat o své budoucnosti. O tom, zda naše země bude pokračovat v nastoupené cestě budování pluralitního demokratického státu založeného na svobodné tržní ekonomice a na úctě k lidským právům a tradičním osvědčeným hodnotám, které stojí v základech prosperujícího svobodného světa nebo zda budeme opakovat chyby minulých generací v naší zemi a zda budeme těžké období minulých let procházet znovu. ODS vám nabízí jasnou volbu. Rozhodný postup kupředu. Jasný program, jehož cílem je prohloubit a dokončit transformaci naší společnosti a hospodářství, rozhodně a systémově řešit problémy a nedostatky, které nás všechny trápí, zajistit řád a pořádek ve svobodné a demokratické společnosti a tím základní jistoty našich spoluobčanů... Právě toto - spolu s otázkou bezpečí občanů - představuje základní cíle našeho programu. Na první místo klademe zájmy a starosti jednotlivých občanů... To jsou i naše starosti. " V. Klaus k voličům - říjen 1996 Nejde ale jen o starosti řádného občana, Václav Klaus bije již i na poplach: > dochází k základnímu zpochybňování základů polistopadového transformačního procesu, > zpochybňuje se privatizace jako nejvlastnější základ tržní ekonomiky a jako nejspolehlivější pilíř skutečně svobodné společnosti, > zpochybňuje se základní předpoklad zdravé společnosti, kterým je důraz na osobní odpovědnost jednotlivce, > zpochybňuje se základní princip zdravých financí, důležité poznatky polistopadového vývoje, zpochybňuje se premiér a schopnosti vlády a tím vším se znevažuje celý neopakovatelný proces likvidace komunismu v naší zemi. Proč bychom dál neměli důvěřovat kormidlu ODS? I když V. Klaus nejmenuje adresáta svých slov, je přesto jasný. Nepřítelem je vznikající koalice opozice a demokratická tržní vlast se ocitá v nebezpečí. Tomuto nebezpečí může čelit jen silná pravicová strana, tedy ODS a rozumní voliči, kteří ji podpoří. Volme ODS! Proč tímto voličem nemohu být i já, pravičák od narození a odpůrce levé a levicové ideologie, nedůvěřující ČSSD. Jednoduchá odpověď: protože jsem pravicově orientován! Jak nevzpomenout Karla Čapka a jeho slavného eseje „Proč nejsem komunista?“... „Protože sociálně cítím a komunistům nejde o pomoc, ale o moc. “ O co jde pravicové ideologii? I to vyjádřil V. Klaus a ODS ve svých volebních programech v letech 1992 a 1996. Konzervatismus, úcta k tradicím a hodnotám minulosti, morálka a pevný řád, právní stát a ochrana soukromého vlastnictví. Po posledních volbách do poslanecké sněmovny jsou ODS a její předseda konfrontováni nejen s opoziční majoritou ve sněmovně a sbližováním jejich jednotlivých složek (ČSSD, KSČM a SPR-RSČ), ale i se stále sílící kritikou „reálné ekonomické transformace“ ze všech stran politického spektra a od osobností intelektuálního, kulturního a společenského života. Málokdo z nich ale pochybuje o tom, že se podařilo nasměrovat ekonomiku na správnou kolej a restrukturalizovat mamutí socialistickou ekonomiku na fungující tržní model, provést cenovou liberalizaci, malou privatizaci a vytvořit program velké privatizace - to vše bez sociálních otřesů a za postupného vzestupu životní úrovně. Není pochyb ani o tom, že s vizí tržní ekonomiky přišel V. Klaus a jeho spolupracovníci a že ODS ji dokázala změnit v realitu. Proč se tedy bez obav nesvěřit dál kor- midelnímu kolu ODS? Privatizace nezná morálku „ Uznání a touha po ekonomickém blahobytu byly rovněž rozhodujícími faktory při sametové revoluci. Ale stejně jako lidé žádali blahobyt, žádali i pluralistická demokratická práva a existenci politických stran - žádali systém, v němž uznání, tolerance a úcta jsou samozřejmostí a v němž bude všeobecně zavedena demokratická legitimita. Stranická arogance a korupce státních úředníků se však přesto stala vedlejším produktem polistopadového demokratického systému. Spravedlnost přislíbená lidu byla zčásti odcizena staronovou oligarchií, která opět řídí značnou část našeho hospodářství ... demokratická transparentnost je velmi často úmyslně opomíjena kvůli prospěchu malé skupiny lidí. Náš stát stále postrádá jak demokratickou, tak politickou a občanskou kulturu založenou na morálních rozhodnutích, spravedlnosti, toleranci a hrdosti. Během komunismu řada lidí svoji poctivost a čest ztratila a dodnes žije ve lži a na svoji obhajobu říká: Jestliže stát nežije ve lži, proč bychom tak měli činit my? ... tato ekonomická oligarchie je nejen velmi neschopná profesionálně, ale zločinné jedná ve svůj vlastní prospěch a nechává za sebou obrovskou zadluženost a sociální a ekonomické škody. “ Jiří Lobkovicz - RESPEKT č. 44 „Ať se nám to líbí nebo ne, jsme národ hledačů děr v zákonech, géniů ve vymýšlení triků, jak se obohatit a pokud možno se přitom vyhnout kriminálu, jak obelstít vrchnost a zahrát malou domů. Kromě toho je však třeba připomenout, že oficiálním heslem bylo a je >Trh bez přívlastkům Tedy každý si může dělat co chce, pokud neporušuje zákon, který ale není a nebude. Kombinace uvedených národních vlastností a naprosté neochoty definovat politicky nežádoucí projevy či důsledky trhu a proti nim napřít legislativní prostředky, vytvořila třaskavou směs, která teď vybuchuje všude kolem nás. “ Tomáš Sokol - MF DNES 21.9.1996 „... úvahy o budoucnosti se nesmějí omezovat na změnu systému fungování ekonomiky, ale musí zahrnovat i kultivaci společenského řádu včetně ekonomického ... privatizace, která ani po šesti letech nevedla ke svému nejvlastnějšímu cíli a po cestě zanechala stovky skandálů, případů nepoctivého zbohatnutí, spousty podniků dovedených až na pokraj bankrotu a pak levně zprivatizovaných k prospěchu člena klanu a tak podobně, dopadla takto asi právě proto, že nebyla spojena s utvářením a kultivací řádu ... copak je možné očekávat od našeho středního stavu (pokud vůbec je) pěstování mravních a ekonomických norem, když se musí cítit jako packalové vedle skorolupičů, kteří jedním tahem získají deseti- či stamiliony, všechno jim projde a mohou se oddávat sebeuspokojení, že mají ten pravý recept, jak na to?" Otakar Turek - MF DNES 24.10.1996 „Rozjetý vůz české transformace zpomaluje před křižovatkou navršených problémů. Vzrůstající deficit obchodní bilance, neprůhledné předivo kapitálového trhu, zhroucení jedněch bank a potíže jiných, široce tušené, leč úředně nepotvrzené a tudíž netrestané korupce společně s určitou politickou nejistotou vytvářejí příhodné prostředí pro ty, kterým se směr jízdy nikdy nezamlouval, i pro ty, kterým se zamlouvá jen potud, po18 POLYGON 8/1996 [pageend20]kud cesta vede kolem jejich prodejního Stánku ... neprůhlednost kapitálového a finančního trhu, záhadná, či ne až tak záhadná zhroucení několika bank ukazují na neudrži- telnost poměrů v tomto ohledu. Cirkulární čipfímo incestní struktura vlastnictví umožňuje převádět do nenávratna obrovské hodnoty a finanční částky. Velká část kapitálových transakcí se navíc odehrává mimo formální kapitálové trhy. Zneužívání privilegovaných informací se netrestá a nedostatek informací o původu kapitálových investic prakticky znemožňuje odhadnout záměry jeho vlastníků... k nekalým praktikám patří korupce, střet zájmů, prolínání obchodu a politiky či prolínání zájmů státu a zájmu individuálního a ekonomického subjektu ... poměry na našem trhu svědčí o fatální mýl- ce těch, kteří zastávají názor, že morálka do politiky a ekonomiky nepatří. Morálka, na rozdíl od moralizování, je ve skutečnosti jedním z předpokladů efektivního fungování tržního mechanismu, zárukou kvality informace, kterou trh produkuje... Nazrálé problémy mají i nepříjemné vnější aspekty. Jedním z nich je malá konkurenceschopnost českého zboží na světovém trhu. Jiným je hrozící pokles zájmu zahraničních investorů o investice do CR. “ Michael Žantovský - LN 29.10.1996 ..... západní investoři se domnívají, že vlastnictví drobných akcionářů skončilo v kapsách manažerů investičních fondů, aniž přitom nějak prospěli české ekonomice. ... Některé aktivity manažerů fondů skutečně spadají pod paragrafy 127, 128 a 255 tr. Z, podle nichž správci nesmějí jednat v rozporu se zájmy vlastníků. Zákon se však nedodržuje, a právě to vysvětluje absurdně nízké ceny fondů a také prudký pokles cen v okamžiku, kdy kontrolu nad danou firmou získá určitá akcionářská skupina. Mnozí zahraniční investoři se proto domnívají, že čeští manažeři si prostě správu fondů pletou s licencí ke krádežím... České úřady nevěnují pozornost dlouhodobým škodám, které působí finanční kriminalita. Přitom částky ukradené finančními bandity jsou ohromující a škody napáchané na české ekonomice mohou být nenapravitelné. “ Andrew M. Weiss - profesor ekonomie na Bostonské universitě „... Občané podvodnými transakcemi dosud přišli o majetek v hodnotě desítek miliard korun. Stát se vůči vlastním občanům zachoval trestuhodně přezíravě a je nejvyšší čas tento přístup od základů změnit. Zahraniční investoři se proto nezdráhají mluvit o politické nevůli a mnozí Z nich se i se svými penězi chystají k odchodu. Ovšem právě nejvyšší představitelé státu se zatím k problémům kapitálového trhu stavějí značně bohorovně, a přestože o jeho problémech vědí snad všichni, současný stav ignorují nebo jej, a to je podstatně horší, arogantně popírají“ Ladislav Šrédl, Jindřich Vršecký - MF DNES ..... jde o jednotlivé nezdary naší doby a o zneužívání výsad svobodné společnosti, ke kterým ostatně dochází všude na světě (au nás, v teprve se rodícím novém systému, o to více) a vznášení přímých a nepřímých obvinění, že o nich vláda ví, že se s nimi smiřuje, vynecháme-li nehorázné náznaky, že se na nich sama podílí. “ V. Klaus v článku „Alternativní reforma? Ne antireforma!“ - LN 14.10.1996 Privatizační harakiri ODS zahájila své vítězné tažení, když v roce 1992 využila nedůvěry pravicových voličů k tehdejší beztvaré, oblečené i neoblečené, obuté i neobuté princezně tehdejší politiky - OH. Využít důvěry voličů není nic špatného, a to i tehdy, když se politické straně nepodaří mnohé z volebního programu realizovat. Nevytýkejme tedy ODS situaci ve zdravotnictví, v bytové problematice a ve školství. Nemluvme o kultuře a kriminalitě. Zapomeňme na justici a legislativu. Za šest let se to opravdu nedalo všechno stihnout, vždyť přednost měla ekonomická reforma. Co však je nutno žalovat - to jsou otevřená stavidla, ne silným, ale nemorálním, ne podnikavým, ale podvodníkům, ne chytrým, ale fikaným spoluobčanům. Provádět druhou největší transformaci majetku v zemi po Bílé hoře bez základního právního rámce a legislativního základu, pouze s důrazem na rychlost - je morální harakiri! Mimikry socialismu v sobě neseme téměř všichni, vždyť to byl systém, který spočíval na zásadě „Kdo nekrade, okrádá rodinu“. Systém korupce, úplatků, vzájemných úsluh, známostí, protekcí a nepotismu byl v ČSSR i ve světových podmínkách ojedinělý, protože se vyznačoval i specificky českým fištrónem. Již za normalizace existovaly KSČ nekontrolovatelné hospodářské struktury, např. ocelářská. Tuto situaci nezměnila ani euforie z antikomunistického převratu. Ani nemohla, vždyť se kromě výměny totalitního režimu za demokratický nikomu nic nestalo. Po počátečním úleku zůstala i komunistická hospodářská nomenklatura ovládající, aspoň v regionálních podmínkách, ekonomiku. Také to byl jeden z důvodů nespokojenosti s všeodpouštějící- mi naivními idealisty z OH...... Proto požadujeme všestrannou očistu veřejného života od těch, kdo se podíleli na nastolení, budování a fungování komunistického režimu...“, hlásal volební program ODS v roce 1992. Zavést etické hodnoty do politiky a upevnit morální sebevědomí občanů - to vše na bázi radikálního ekonomického programu obsahujícího privatizaci, liberalizaci cen, podporu podnikání, zdravé státní finance a spolupráci zahraničního kapitálu - to byl program, na který se čekalo od listopadu 1989. Skupina ekonomických renegátů socialistického režimu se dobře připravila na svůj den. Díky jim se neprosadily reformně socialistické modely perestrojkové ekonomiky a hospodářství se vydalo na cestu tržní ekonomiky. Za to je třeba V. Klausovi, Tomáši Ježkovi a jejich dalším spolupracovníkům poděkovat. Privatizace bez práva Stalo se však to, co se stává špičkovým teoretickým odborníkům - genialita v jejich vlastní profesi jim zabránila dohlédnout za její humna, za kterými zůstala socialistická morálka a socialistický právní řád. Morálka se neměnila vůbec a socialistické zákony velice pozvolna - někdy spíše k horšímu. Nejhorší byla vůbec zoufalá právní nejistota a právní vakuum, které v mnoha oblastech, díky jedněm zákonům zrušeným a druhým nevydaným, vypuklo. Privatizace za situace, kdy byl zrušen paragraf rozkrádání socialistického majetku a nebyla vytvořena právní ochrana státního majetku, byla hazardem nejen s tímto majetkem, ale i s důvěrou slušných občanů. I při ideálním právním stavu by jistě došlo k některým aférám a podvodům, celostátní privatizace po čtyřiceti letech socialismu byla přece světovým experimentem! Kdyby však právní reforma stačila svým tempem reformě ekonomické, nebyly by vytunelované banky, ale jenom zavření tuneláři. Situace, v jaké se ocitl právní řád a justice, je největší zpronevěrou ODS jejímu volebnímu programu. Ta využila své demokraticky získané moci k renesanci nové vedoucí role strany právě díky tomu personálnímu, psychologickému a duchovnímu dědictví minulosti, které slíbila zlikvidovat. Opozice Jejího Veličenstva „ Těším se, až nebudu muset volit ODS, “ napsala redaktorka RFE Lída Rakušanová. „Jaký mohou mít ale efekt kontrolní mechanismy včetně tisku, byť sebekritičtějšího, v situaci, kdy vládnoucí strana ví, že ji rozhodující počet voličů nakonec svou podporu stejně neodepře? Tady je prapůvod toho tak typického jevu, kdy odhalená aféra místo aby zvířila hladinu, vynesla na povrch bahno a v konečném důsledku pročistila vodu, většinou jen bezmocně žbluňkne do sudu s olejem.“ Tyto řádky byly napsány před rokem a poslední volby ukázaly, že zčásti přestaly platit. Dodržování fair play se někdy nejen z dlouhodobého, ale i krátkodobého hlediska přece jen nevyplácí. Nevyplatilo se to ani V. Klausovi, s jehož známou arogancí a samolibostí se museli vyrovnat koaliční politici a jeho sympatizanti, zatímco pro současnou opozici jsou tyto jeho povahové vlastnosti darem z nebes. A Václav Klaus, ctitel anglosaské politiky a země klasického parlamentarismu, najednou nedokáže pochopit, že každá opozice v demokratické zemi je opozicí Jejího Veličenstva, byť POLYGON 8/1996 19 [pageend21]je to opozice levicová nebo dokonce komunistická, jestliže jí byla (bohužel) přiznána ústavní legitimita. Uvědomuje si vůbec, že nebýt arogantního vyznávání moci a pohrdání opozicí, nebo jen těmi, co kritizují ODS, tak by levice nedostala tolik hlasů, aby získala většinu v parlamentě? A jaké tím připravil dilema pravicovým voličům, které postavil před volbu menšího nebo většího zla? Mají pravdu ti, kdo tvrdí, že V. Klaus jako akademický ekonom nebyl schopen předvídat, že jeho „skleníkový model ekonomické transformace“ po přesazení do humusu postkomunistické morálky bude plodit nahnilé ovoce? Jak chutná moc Současný stav, kdy je možné se zmocnit legálně stamilionů cizích peněz a kde dlužník vládne věřiteli, způsobila skupina teoretických ekonomů, která nadřadila ekonomii právu a odmítla komplexní transformaci - transformaci ekonomickou a právní, jako transformaci pomalou. Příčinou bylo i to, že vládní elita se redukovala na elitu ekonomickou a proto dnes pravda, právo a morálka nepotřebují obhájce, ale vyšetřovatele. Ten však nepřichází, protože by musel začít už „nahoře“. Snaha získat zadarmo státní byt hlasatelem individuální odpovědnosti a odpůrcem pomoci státem, příjem honorářů za přednášky aktivním politikem, víkendové cesty na pozvání a útraty zahraničních firem prvního z ministrů, souhlas s příjmem peněz do stranické pokladny od státních či neexistujících a mrtvých sponzorů s přiznáním, že může jít o špinavé peníze a absolutní přednost v dopravním provozu i cestou na stranické akce - to vše vysílá signál nad jiné srozumitelný - politika opět není službou veřejnosti, ale sinekurou vyvolených - Olympem těch, kterým chutná moc! Ukázkou této moci a nedostatečně působících demokratických stimulů je věc v západních demokraciích nemožná - členství manželky premiéra v dozorčích a správních radách. Již ve sféře grotesky je vysvětlení pana premiéra, že doma se o služebních věcech nemluví! Kdo to však kontroluje? Tam za řekou je Argentina V článku „V zemi za devatero řekanú a ..." (LN 5. 10. 1996) si postěžoval V. Klaus, že v jedné zenú veřejné mínění zatratilo politika, který odstranil zkorumpovaný autokratický režim, zajistil měnovou stabilitu, zastavil hyperinflaci a nastolil základní prvky svobody a demokracie v zemi. Všichni to přijali za věc hotovou a samozřejmou. Nové problémy, jako zvyšující se kriminalitu, korupci, neefektivní soudní systém, bující administrativu a další, připsali na účet doposud úspěšného politika, který nemohl činit stále zázraky. Touto zemí je Argentina, prozradil V. Klaus na závěr. Stejně nevděčnou zemí začíná být i Česká republika. A nevděční jsou i mnozí pravicoví voliči, jejichž volbu ODS tak ztížila. „Na štěstí“ nebudou muset volit v Argentině, ale ve státě, který „není ani státem zlodějů, ani prádelnou špinavých peněz", jak ve svém projevu při výročí 28. října řekl Václav Klaus. Jejich volbu usnadní i jeho slib, „že zloděje a podvodníky budeme pronásledovat a trestat se vší přísností. “ A možná dojde i na tu aroganci moci a jiné nešvary. Nevadí, že na leccos chybí zákony, vždyť „co nezakazuje zákon, zakazuje stud“. (Seneca ml.) Pak budeme žít tu pravou polistopadovou občanskou demokratickou story! 2. listopadu 1996 ■ Helmut Kohl - oblíbenec německých karikaturistů Přezdívali mu „hruška“... O báťuškovi Stalinovi se vyprávělo, že anekdoty o své osobě vášnivě rád sbírá - i s vypravěči. Spolkový kancléř Helmut Kohl má podobnou zálibu, nicméně si ukládá pouze karikatury, zatímco karikaturisty nechává na pokoji. Tvůrci německých cartoons svého kancléře vřele milují (co by si počali bez něho?) a urputně ho portrétují. Už řadu let existuje žebříček nejčastěji karikovaných politiků SRN. První desítku stále bezpečně a s odstupem vede Helmut Kohl. V roce 1995 byl kancléř vyobrazen ve 110 sledovaných titulech s denní či týdenní periodicitou celkem 532krát, daleko častěji než jeho ministři Theo Waigel (318) a Norbert Blüm(161), kteří obsadili druhé a třetí místo. Poslední, desátý z „top-ten“, byl ostatně populární opozičník Joschka Fischer ze Strany zelených, karikovaný za celý rok pouze 29krát. Statistika ovšem není zdaleka úplná, protože zaznamenává jen listy, které vycházejí nejméně jednou týdně, a to pouze v Německu. Kohl je ale velice oblíbeným terčem také mnoha zahraničních kreslířů, najmě francouzských, amerických a britských. U těch posledních měl Kohl největší konjunkturu v období zcela nedávném, tj. na vrcholu krize kolem choroby šílených hovad. V té době se v britském bulvárním tisku objevovaly kancléřovy karikatury tak nenávistné, že by se za ně nemuseli stydět ani pověstní Kukriniksi, trojice sovětských expertů na karikování západních imperialistů. Tím se tyto cartoons nápadně vymykaly ze standardního způsobu zobrazování Kohla v západní karikatuře, jež sice bývá kousavé, zřídkakdy však fanaticky nepřátelské. Snad žádný německý kancléř neměl tak obtížný start jako Kohl před 14 lety. Nastoupil totiž bezprostředně po Helmutu Schmidtovi, a s tímto v každém směru brilantním předchůdcem byl ustavičně poměřován. Srovnání nemohlo dopadnout v Kohlův prospěch: Sociální demokrat Schmidt byl velkoměstský typ, hamburský hanseat-gentleman, elegantní světoběžník, múzický, všestranně vzdělaný, muž břitkého intelektu a dokonalých způsobů. Porovnáván s ním musel Kohl nutně působit provinčně, neohrabaně. V časech, kdy o úspěchu politika rozhoduje v první řadě jeho způsobilost pro televizní obrazovku, neměl to hřmotný venkovan Kohl nijak snadné. Navíc mluvil (a dodnes mluví) falckým dialektem, bohatým na sykavky, který je v ostatních oblastech Německa vnímán jako komický. A tak byl Kohl záhy po startu na nejlepší cestě k tomu, aby se stal „ Witzfigur" (postavou z anekdot), kterou nikdo nebere vážně. Zejména intelektuálové všech politických táborů v SRN přijali tohoto křesfansko-demokratického kancléře s notnou dávkou arogance - jako produkt nešťastné náhody, a jenom jako provizorium. Přezdívali mu „Bime“ (hruška) podle tvaru hlavy i postavy. A počítali s tím, že se brzy sám znemožní natolik, aby po příštích volbách zmizel definitivně v politickém propadlišti. Jak víme, tato očekávání se nesplnila. Tlustý muž z falckého Oggersheimu již řídí osudy Spolkové republiky Německo déle než legendární Konrad Adenauer. A už dávno si získal respekt - také u svých politických odpůrců - nejen doma, ale i ve světě. Své čestné místo v dějinách si již zajistil - vejde do historie jako .Jcancléř znovusjednocení“ a navíc jako velký Evropan. Proměna image jedné a téže osoby asi nemůže být větší. Ale když jsme začali u vtipů, zakončme jedním velice špatným: Jistý český komentátor vylíčil 23. října vystoupení Helmuta Kohla na sjezdu CDU v Hannoveru takto: .... hromovým hlasem hřímal směrem k opozičním sociálním demokratům, jako by chtěl na ně svalit mizérii, do které Německo přivedlo jeho 14leté kormidlování bonnské vlády. " „Hřímající“ kliďas Kohl je poněkud absurdní představa. To zaprvé. A jestliže snad úspěšné sjednocení Německa, mírové a bezproblémové vztahy SRN s naprostou většinou států světa, pevná D-marka a záviděníhodný stupeň politické, hospodářské i sociální stability Německa je „mizérie", pak je autor onoho komentáře slušný a objektivní novinář. Bývalý americký prezident George Bush označil nedávno Helmuta Kohla za „muže, jehož počestnost přispěla k tomu, že moderní Německo dnes požívá vážnosti a úcty všude na světě". Je vidět, že Bush nečte některé pražské deníky. JIŘÍ LOEWY 20 POLYGON 8/1996 [pageend22]SLOUPKY JANA BENEŠE Senátní Footwork Czech Made »Český týdeník< skončil, i tomu chci věnovat pár řádek, ale především nutno (nikoli však americkému) čtenáři vysvětlit, co že takový footwork značí. Footwork značí to, co pro své zvolení musí americký kandidát vykonat, chce-li být zvolen. Prvořadě: chůze za voliči, mezi voliči a osobní styk s nimi vůbec. Vyznačuje se, tedy v USA například, podáváním ruky. V Evropě to zvykem nebývá, ale já se právě k němu uchýlil. Dne 1. října totiž vyšel naposledy Kudláčkův >Čes- ký týdeník«, poslední periodikum, kde jsem, byť sporadicky, ještě publikoval. Nemaje kde publikovat, uvolnil se mi jakýsi prostor a rozhodl jsem se proto podniknout kandidaturu do Senátu. Pokud se vyvede, slibuji si od toho právě onen zaniklým periodikem uvolněný prostor vyplnit. Sbohem za Kudláčkem Na Českém deníku a následném týdeníku prodělal vydavatel cosi kolem šedesáti milionů Kč, dalších deset až patnáct utopil na podniku zvaném DEU. Zasalutujme mu za dobrou vůli, která, jak tomu už v Čechách bývá, v niveč se obrátila, poctivě řečeno: namísto vděku dostalo se vydavateli všelijakého zkurvysynství (útlocitný čtenář laskavě promine tuto expresi). DEU zachovala se právě tak, jak je u kterékoli politické strany naší zvykem, tj. jako uličníci, navzdory programu akcentujícím morálku a poctivost. (Osobně mám, à propos, obdobnou zkušenost.) Jako uličníci chovali se ostatně i mnozí Kudláčkem živení a rozhodně nikdy nijak neomezovaní redaktoři listu. Pilně si řezajíce větev, na níž seděli, měli někteří ve zvyku veřejně se distancovat od obsahu listu, a to na stránkách tohoto listu. Kudláček jim to demokraticky a svobodomyslně trpěl. Na čtenáře to samozřejmě tak sympaticky nepůsobilo a list na to posléze také doplatil. (Poněkud to připomíná aktivitu českého zemědělce, žádajícího si státních subvencí, na druhé straně však odmítajícího témuž státu prodat obilí, neb jinde za ně dostane víc.) Poprvé jsem do styku s listem přišel v květnu 1992 na výzvu vydavatele, zaslanou ještě do USA. S předcházejícím >Ob- čanským deníkem« (opravdu bych raději psal »denníkem«) jsem nespolupracoval z toho prostého důvodu, že jsem si přečetl interview s jistým panem Caisem, jinak redaktorem tohoto listu, který za normalisace vydával „se státním souhlasem“ v Čechách mizerné a naprosto nečitatelné knížky, ačkoli mi rovněž, v závěru komunistického panování v Čechách, odvážně začal psát do USA. Dotyčný autor tam pravil, že doba si žádá své a tudíž odkládá svou literární práci, aby se mohl věnovat věcem veřejným. Tato ušlechtilost byla ovšem podbarvena. Dotyčný se nezmiňoval o tom, že byl tak pilným agentem StB, že se vyskytoval už na seznamu, který dovezl do Ameriky Josef Frolík. Předkudláčkovský OD skončil - tak jako mnoho jiných českých listů - prostě na tom, že to nebyly noviny. Vycházel z předpokladu, že teď cosi „vyrejžujeme“ a po nás potopa, který se v Čechách zdaleka netýká jen novin, ale obecné nevíry v budoucnost vůbec. Nicméně pana Caise Kudláček s listem nekoupil a tak jsem se tam v květnu 1992 prakticky hned z letiště dostavil. Pepa Kudláček mě dohodil tehdejšímu šéfredaktoru Patočkovi. Zrovna byl malér, neb bylo po volbách (květen 1992) a ko- mentátorka se zlobou na rtech odešla, prásknuvši za sebou dveřmi. Nabídl jsem se, že komentář tedy napíši já. Pan Patočka projevil starost, zda to budu umět. Vyptal jsem se na počet ždaných řádků a požádal o židli k počítači. Pan Patočka, syn to slavného otce, mi zůstal stát za zadkem. Napsal jsem prvou větu. Zněla: Tož máme po volbách. Pan Patočka mi poklepal na rameno: „Nezačínejte mi tož!“ Nicméně, komentář jsem, respektuje přání šéfredaktora, bez „tož“ dopsal. Nikdy nevyšel. Což bylo osudem asi tak 90 procent všeho, co jsem tam kdy napsal, i když později, rovněž za sebou prásknuv dveřmi, odešel pan Patočka. Vůbec ne zásluhou Kudláčkovou, který své stránky svěřoval, vzhledem k profesionalitě dotyčných, až nadprůměrně dobře placeným redaktorům. Nakonec zůstalo, s nějakou tou výjimkou, u sloupku >Beneš(n)oviny<. Musím mít za to, že můj omittment závisel od jiných okolností než kvality mých řádků. „Vy jste si válel šunky v Americe, zatím co my tu bojovali,“ pravil Petr Placák, takto odpovědný za jednu část listu. O mém válení šunek měl samozřejmě nulové informace. „Vy si moc cestujete,“ pravila paní Šust- rová. (Ačkoli jsem cestoval za své, nikoli za její či redakční peníze.) Zcela nejprůhlednější byl Adam Drda. Potřeboval si půjčit můj vůz, jenže ten byl skrze prasklé těsnění právě nepojízdný a oprava se, jak to už v Čechách bývá, protáhla a Adámek se domníval, že mu ho půjčit nechci. Čímž má publikace na ,jeho“ stránkách skončila. Možná, že trochu světla vnesla publikující doktorka XY, jež se mne otázala, kolik dávám redaktorům ze svého honoráře za otištěné příspěvky. Nedával jsem nic. „Tak se nediv,“ pravila. Prý je to v Čechách běžná redakční praxe. Což vše samozřejmě naleznete i ve všech jiných redakcích. Kudláčkova desiluse má ovšem základní pramen v tom, co řekl po zániku listu Jiří X. Doležalovi (to je ten, co si potrpí na drogy a píše o tom) v Reflexu. Pfedevším mě přestalo bavit, že ta práce nemá zpětnou vazbu, výstup. V téhle zemi je celkem jedno, co se v novinách napíše. Můžeš o někom z vlády nebo o libovolném úředníkovi dokázat, že je lump a krade. Nestane se vůbec nic, zůstane v klidu ve funkci a nikoho to nezajímá. Mohu potvrdit. Získal jsem pro list informace o ilegálním držení a skladování mikrobiologických zbraní v Československu. Skladovaly se navíc v Praze v soukromém podniku KLINLAB, zřízeném příslušnými bolševickými lampasáky s požehnáním funkcionářů MO v areálu Ústřední vojenské nemocnice, a to v podmínkách představujících obecné ohrožení. Konkrétní porušení i mezinárodních smluv, za něž byli konkrétní lidé odpovědni. Snažil jsem se být natolik solidní, že publikaci zadržel a informoval o věci předsedu branně bezpečnostního výboru Šumaná. Měl jsem schůzku i s tehdejším šéfem vojenské rozvědky a i na jeho žádost publikaci pozdržel výměnou za slib, že budu prvý přednostně informován, až dojde k zatčení prokazatelných zločinců. Potom se nedělo nic, kromě toho, že se sklad tajně likvidoval. (Asi čtyři kontejnery se ztratily.) Takže jsme přistoupili k publikaci. O pár hodin dříve ministr obrany Bau- dyš osobně zapřísahal šéfredaktora, aby k publikaci nedošlo, že to poškodí zájem země. (Zřejmě měli interní zprávu od někoho z redakce, že se článek tiskne.) Soudili jsme, že zájem země poškodili ti, kdož jsou za skladování a vůbec existenci nezákonného odpovědni. Druhý den na zvláštní tiskové konferenci ministr celou věc popřel. O pár měsíců později MF DNES přinesla několikařádkovou informaci, že tyto zbraně vskutku existovaly, ba se u nás i vyráběly. Nestalo se samozřejmě nic. Zákon a nepořádek Kdysi jsem cestoval stopem a přísahal si, že až jednou budu mít vůz, budu brát stopaře. Tento slib zachovávám. Dvakrát jsem teď během svého footworku naložil policistu v civilu. Dvakrát se mi dostalo ujištění, abych klidně jel co to dá, dopravní vyhlášky POLYGON 8/1996 21 [pageend23]nedbaje, neb to jako policista s kluky na místě vyřídí. Policistům, a ani klukům na místě, zřejmě nedochází, tak jako nikomu v Československu obecně, že zákon je od toho zákon, že platí pro každého, jinak to není zákon, ale zvůle, a nejvíc ze všeho musí ovšem platit pro jeho rameno. Má co činit i s přípravou voleb. Nepřeji si poškodit Jiřího Grušu, jednoho z desítek těch, kteří nedodrželi podmínky volebního zákona. Gruša své občanství dokazoval neplatným československým pasem, na jaký se dnes nedá jet ani na Slovensko. Volební komise tudíž kandidaturu zamítla. Nejvyšší soud její rozhodnutí potvrdil, jeho předseda Motejl správně podotkl, že jde o volby do Senátu, nikoli tombolu na hasičském bále. Ústavní soud pak rozhodnutí Nej vyššího soudu zvrátil. Prý formalita. Formalita zvaná zákon. K čemu tedy vlastně ty volební komise máme? Ta v Rokycanech, mimochodem, jednala a volby připravila ukázkově. Obě příhody se stopaři se mi staly v době, kdy prakticky denně cestuji do Rokycan, protože jsem si za volební okrsek, kde kandiduji, vyvolil právě toto místo. Mám k němu totiž vztah. Dodávám, že míra mých možností nebýt zvolen je mi známa od samého počátku. Právě to považuji za výzvu. Jde tam totiž praktikovat onen footwork, který je třeba v Praze takořka nemožný. Jde- te-li podávat ruku a rozdávat své letáky do železáren v Hrádku u Rokycan, víte, že tak činíte s místní voličskou populací. Jdete-li třeba do ČKD Praha, máte co činit například s lidmi z Berouna. Najal jsem si sál v sokolovně, propagaci svěřil místnímu knihkupci, jemuž také slíben rabat z prodeje knih. Přišlo šest lidí, knížek se prodalo asi dvacet. Událost oznámena jedním plakátem v předsíni sokolovny, ani v knihkupecké výloze nebylo nic. Divím se? Ano i ne. Příbuzná Jiřího Voskovce, paní Adriana Borovičková, připravila báječnou knížku z Voskovcových dopisů od roku 1939 až do smrti, proložených navíc nesmírně cennými osobními vzpomínkami. (Navíc je tam fotka Voskovcova tatínka z legií, na níž je i můj tatínek.) Knížka stojí Kč 190, knihkupecký rabat je tuším 23%. Každé úterý je v Rokycanech trh, na kterém má svůj Stánek i knihkupec pražský. Voskovec je tam za Kč 35. Také jméno pražského knihkupce je na seznamu agentů StB. Odkud a za jakou cenu, vysloveně nutně pod cenu výrobní, tenhle titul dostává, když ji může prodávat za zlomek ceny poctivého živnostníka? A jak dlouho může tento typ soutěže živnostník vydržet? Také formalita? Footwork Objíždím vsi svého okrsku, patří tam i několik obcí okresu Beroun a Plzeň sever, podávám lidem ruku, vylepuji své plakáty. Přesvědčuji, že občané volí, že nevolí jen poddaní. Kdesi v Křivoklátských lesích narazím na hajného, kterému (prý cikáni) zabili dceru. matku čtyř dětí. Těžko ho přesvědčovat, že volit třeba. Vrazi zůstali nepotrestáni, vyšetřování, údajně po jedné návštěvě policie, odloženo. Tvrdí také, že vraha pronásledoval s flintou, ale policajti ho zadrželi a flintu mu sebrali. Nu a odjinud a obecně: Doktor Sládek řekl, že žádný senát nepotřebujeme. Čtyřicet let jsme byli bez senátu, a taky jsme žili. Já k žádným volbám nechodím. Nechodil jsem za komunistů, tak proč bych chodil dnes. Jo, já tě budu volit, když mi tu slíbíš, že dostanu přidáno nejmíň patnáct na hodinu. (Ovšem, v Hrádku u Rokycan je v železárnách ten den zrovna výplata, jeřábník pracující v podniku 29 let mi ukazuje pásku Kč 6543 čistého měsíčně.) V hospodě v obci Břasy mě jacísi dobří lidé vyrvou z drápů sápajícího se opilce. „Vezmi si brejle, Pepo, ten pán není Klaus.“ „Tak ty chceš do Senátu, tobě se nechce makat, co?“ Tato věta ovšem výhradně padá v hostincích od pracantů zmožených pivem už v deset dopoledne. Vybrané a nejběžnější citáty jsou nespravedlivé vůči, prosím, nikoli většině občanů, reagujících positivně, či přinejmenším civi- lisovaně, a někdy hodně vstřícně. Co si však pomyslit o redakci MF DNES, dávající kandidátům hned tři ankety (od různých redaktorů) v podstatě s obdobnými otázkami. Vždy tam však je kryptokomunis- tická otázka, zda jsem pro vstup do NATO, třeba to znamená umístění jaderných zbraní na našem území. - Což samozřejmě za prvé vůbec nic neznamená, za druhé autoři těchto otázek zřejmě nikdy neslyšeli o roce 1938, 1939, 1948 a 1968. Dvakrát se vyskytne otázka, zda budu prosazovat zvláštní zákonodárství pro Cikány... Tedy v jednom případě redaktorka dodržela momentální usus Rómy. Kupodivu, ani jediná otázka na vztah k Německu, případně k našim bývalým Němcům. Na to se ptal jen Rokycanský deník, ale otázkou, zda jsem spokojen vztahem Německa a Západočeského kraje. Co o vysokém funkcionáři ODS a neméně vysokém členu státní správy, který sám sice do Senátu kandiduje, ale soudí, že do Evropy nepotřebujeme, protože už jsme ji předběhli... Mimochodem, jmenuje se Koukal. Získávám poněkud jiný obraz země, a to poněkud jiný i od té doby, co zde žiji. Většina vsí je vylidněna, ty nejvýstavnější a nejupravenější domy jsou chalupy Pražáků. (Jenže je praxe, dejme tomu kolem italské Domodossoly, jiná?) V polích nechaných ladem a vysoko zaplevelených, ačkoli zákon stanoví povinnost majitele pečovat o pozemek, na těch nenechaných ladem stojí ještě posledního října dosud nesklizená úroda. Lidé by si byli možná ochotni najít práci jinde než v místech, kde vskutku není, jenže jinde pro ně zase nejsou byty. A nebudou. Chuťjít hledat jinou práci taktéž není obecná. A řekl bych, že ani chuf pracovat, ačkoliv v zemědělských družstvech, což je jediná místní možnost zaměstnání, se rozhodně nepracuje osm hodin denně. Jak jinak by bylo možné, že domy místních osadníků jsou v tak úděsném nepořádku, na rozdíl od baráčků městských „chalupářů“. Pokud jde o soboty a neděle, poznáte chalupáře i podle toho, že se hemží a konají na svém weekendovém obydlí jakési práce. Také podle toho, že jim po zahradě volně pobíhá pes. Člověk venkovský mučí své zvíře na metrovém řetěze či v metrovém kotci. „Vyučil jsem se čalouníkem a tady žádný není.“ (Obec Třenice na Berounsku.) „Cikáni berou na podporách 18 tisíc a prohrajou je v automatech, já šest tisíc.“ Jak tohle srovnat s platem jeřábníka v tří- směnném nepřetržitém provozu, právě jen o pětistovku vyšším? Jak přinutit cikány, aby podporu pro děti neprohráli v automatech? Ve světě přece existují sociální programy, zamezující či omezující podobné zneužití dobré vůle. Nějak je mi konečně dáno pochopit neštěstí takového Josefa II., případně i TGM, kteří se pokusili z tohohle udělat nějaké Švýcarsko či Holandsko. Bez komentáře Sem patří i setkání s ministrem kultury panem Talířem. Ještě jako náměstkem Tig- rida jsem se s ním náhodně setkal loni v listopadu v Budějovicích. Upozornil ho na hanebný stav zámečku Trnová nedaleko Prahy, kde nám pan Škroup napsal Kde domov můj. Jakož i na to, že v srpnu 1996 bude Škroupovo výročí. Bylo to na veřejnosti, napsal si na papírek a strčil do kapsy. Nestalo se nic, až na to, že do průčelí předmětné empírové budovy někdo vbudoval plechovou garáž. Taktéž Škroupova výročí nevzpomenuto. Jsou země, kde se slaví Den hymny. (V průběhu mé kampaně byl i 28. říjen. Vyvěšených praporů bylo hanebně málo, a to i na budovách státních úřadů.) Mezitím se stal pan Talíř ministrem a na rozdíl od svých předchůdců nepromluvil o tom, že má v úmyslu toto zbytečné ministerstvo zrušit, ale o tom, že rušit se nebude. O osudu zámečku Trnová i náměstkově slibu jsem napsal do předposledního čísla ČTD. Dne 23. října jsem se s ministrem potkal znovu při rozdávání státních cen za literaturu. Velice srdečně se ke mně hlásil, představil mi své náměstky. Článek četl. ,Měl jste pravdu. Bylo to tak, Já na ten papírek zapomenul.“ O tom, co bude s Trnovou při nezastupitelnosti ministerstva kultury dál nic. Hezká řádka českých intelektuálů obřadu rozdílení cen přítomná, kteří mě až do té chvíle vznešeně ignorovali, však rozhovor s ministrem i jeho opravdu vzájemnou srdečnost zaznamenali, pan Talíř je milý člověk, podotýkám, navzdory tomu, že je ministr a ještě ke všemu kultury, a tak pak intelektuálové považovali za nutné učinit mi 22 POLYGON 8/1996 [pageend24]šipku do zadnice, a to ačkoli na stolech ještě zůstávaly nějaké pokrmy. Nu a svůj footwork jsem konal i v městě Plasy. Původně cisterciánský klášter tam dal dohromady roku 1144 už Vladislav II. Samozřejmě byl mnohokrát přestavěn. Škrtl si tu i Dienzenhofer, maloval tu Škréta a Brandl, sochal Braun. V komplexu chrámu sv. Václava je pohřben kancléř Metternich. Celé se to hezky rozpadá, skoro jako sv. Michal v Praze. Dtto zámeček ve vsi Chříč. Tam jsem odolal potěšení naložit si odpadlou kariatidu a odvézt si ji domů. Možná, že si to rozmyslím. U mne o ni bude postaráno rozhodně lépe. Zbývá zjistit, v čem je to ministerstvo kultury tak nezastupitelné. V prošustrování dvou nemovitostí v Praze na Lotynce? Momentálně v aféře rozkradení majetku DILIA, díky ministerskému aktu ministra Tigrida? Překvapení Samozřejmě, že člověk cestující po území tak rozsáhlém, se neobejde bez mapy. Tuhle vydala Geomedia roku letošního. Naštěstí oblast znám, a tak se nenechám mýlit tím, že na mapě je Chřast, zatím co se jedná o Chrást u Plzně. Se jmény se obecně naši kartografové nebabrali. Prosím. Ale namíchlo mě, když jsem se (s prázdnou nádrží) spolehl na to, že mezi obcemi Třímaný a Bohy je zakreslen most přes Berounku. O tři kilometry dále v Hodyni je čerpadlo. Žádný most tam totiž není a nejbližší benzin až v dobrých 30 km vzdálených Radnicích. Politická kultura To adjektivum by mělo být zbytečné. Obyčejná kultura by stačila. Území jsem začal objíždět měsíc před volbami. Skoro všude už visel kandidát komunistů Josef Hlad a kandidátka jednoho z oponentů, bývalého starosty Rokycan pana Benedy. Panu Benedovi, na rozdíl od komunisty Hlada, jako bývalému členu KSČ, malovali lidé na čelo hojně srp a kladivo, případně hvězdu. Samozřejmě že jsem svůj skromný plakátek lepil na plochy volné. Zcela jinak se však chovali občané propagující nezávislého podnikatele Fersch- manna, kandidáta ODA a křesťanů Rampa- se, a někdy i sociálního demokrata Jiravy a ovšem kandidáta ODS Nováka. Ti se zásadně chovali jako pan Sládek, agitující proti existenci Senátu. Třebaže místa bylo dost, pánové Ferschmann, Rampas i Novák se zásadně lepili přes své oponenty. Muž zabývající se vylepováním pana Nováka v Rokycanech mi sdělil, že mě přelepí, prý je za to placený. Zachoval jsem se hnusně, neb jsem mu v tom případě hned nabídl vyrazit zuby. A vida, nepřelepil. U sokolovny v Rokycanech se toho o cosi později dopustili jacísi studenti agitující pro pana Rampa- se. Náhodou jsem zrovna jel kolem. Nelenil jsem, zastavil a čerstvě vylepeného Rampa- se jim strhnul a vrátil, ať si ho vylepí na volné místo vedle. Učinili tak. Nejkratší dobu svého vyvěšení jsem zaznamenal v Komárově. Bylo to 11 minut. Na závěr Překvapilo mě, kolik překrásných roubených chalup dosud stojí po českém venkově. Taková obec Medový Újezd by od minuty mohla být skansenem. Pokud jsou tyto nemovitosti ve správě nezastupitelného ministerstva kultury. Taktéž svědectvím toho, jaké stromy u nás kdysi rostly. Trámy jejich rozměrů už jsou dnes nedostupné. Nenaleznete v Čechách strom jejich mohutnosti. Předseda vlády měl k 28. říjnu projev. Myslím, že nejlepší, jaký kdy pronesl. Právem protestoval proti tomu, čemu Jiří Voskovec říkával uprdnuto. Snesla se na něj bouře, od náhle státotvorných komunistů až po státotvorné bývalé komunisty, nyní sociální demokraty. Nezazněla, ač zaznít mohla, měla a nakonec zazněla jen jediná opravdu věcná námitka. Zazněla ovšem z úst koaličního partnera. Politická praxe a osobní příklad pana premiéra se s myšlenkami projevu rozchází. Jak výsledky mého footworku a moje volby dopadly, neopomenu čtenáře informovat. Prozatím možno říci zásadně jen jediné. Ač už jsem ve svém věku na ledacos zvyklý, mám v sobě i empirii úděsného kre- ténismu bývalých nejrůznějších spoluvězňů, kreténismus, s nímž mi bylo setkávati se tentokrát, byl taktéž značný. Ostatně příliš se obsahově nelišící od projevů ctihodného předsedy sněmovny. Inu, každý národ má své kretény. Horší byla obecná bezradnost té naprosté většiny docela obyčejných slušných lidí, jejich pocity ošálenosti, a také faktická bezvýchodnost situace, v níž se ocitají. Pocity poddanství a nikoli občanství. „My už jsme dostali do schránky, koho máme volit!“ Dostalo se mi taktéž hodně rad, co všechno dělám špatně. Například zdůrazněním své exilovéminulosti. Použil jsem heslo Muž s americkou zkušeností. Tato zkušenost totiž měla naznačovat zkušenost země, kde demokracie funguje a kde není znovu vynalézána na slovo vzatými odborníky. Rokycanská čtvrť Rašínov, pojmenovaná tak na paměť programu pana ministra Raší- na, který vymyslil fungující systém k odstranění bytové krise po prvé světové, v jehož rámci Rašínov tehdy vznikl, byla bolševikem přejmenována na Plzeňské předměstí. Dosud se také, sedm let po převratu, jmenuje Plzeňské předměstí. Dosud také nemáme systém, sedm let po převratu, řešící bytovou krisi. Sedm let po převratu roku 1918 už byl ministr Rašín kulkou komunisty Šoupala mrtev. 13. listopadu 1996. Dnes ve 14:00 končí volební kampaň. Dodatek k českému senátnímu klání Ráno po volbách se ozval telefonicky pan doktor Novák, takto postupující v barvách ODS společně s panem doktorem Jíravou, kandidátem to ČSSD do druhého kola. Poděkoval za gratulaci a požádal o podporu. Dostalo se mu jí; nakolik mne ovšem kdokoli z mých 534 voličů bude chtít poslechnout, je jeho věc. Senát jako další odvar koalice je to poslední, co jsme potřebovali. Senát ku zlomyslnostem ČSSD ještě méně, ale mimo ty dvě volby už nic jiného nekyne. Jediný kandidát DEU v Třebíči. Dne 20. listopadu 1996 ■ (Redakce nezasahovala do pravopisu Jana Beneše.) RECENZE nových knih Vamberského „sudetský“ román Je to nezvyklá a vzácná perspektiva, ze které nás trilogie Ladislava Antona Vamberského nechává prožít ony napjaté doby v Aši, pohraničním německém městečku v Čechách, od posledních měsíců první republiky, přes zábor nacistickou říší, její konec, nové poválečné poměry s „odsunem“, až po přebírání moci komunisty. Poslední ozvuky v osudu ústřední postavy, ne už vlastní děj, vedou až do událostí roku 1968. Co většina českých a pravděpodobně i německých čtenářů zná jen v temné, prepolitizované mlhavosti, vynáší Vamberského román do rovin pochopitelného života běžných lidí nejrůznějších druhů. Politicko-mocenské síly se v ní projevují jen jako zevní tlaky, nátlaky, výhody, nevýhody či neštěstí v životě i jednání maloměšťáckých „hrdinů“, a tím jsou téměř odpolitizovány. K tomu přispívá i nenuceně, jaksi přirozeně humorný pohled na jejich pohnutky a osobní vlastnosti, kterým je text protkán, a to i za velmi vážných okolností. Oněmi dějinami se proplétá několik skupin, v poněkud měnícím se obsazení odrážejícím dějinné přesuny a odsuny: přímo sympatické maloměšťačky, ve svém hlavním zájmu - soukromém zpravodajství — svorné, ty domorodé neruší, že je jedna z nich přivdaná z Německa a nemluví místním (egerlandským) dialektem, a jiná ženou českého četníka; výrostci či mladí muži mravů rozpustilých až darebáckých; král pašeráků rázu též maloměstského a s občanským povoláním, jeho hlavní protizákonná činnost mu vynesla menší bohatství, ale po- mnichovské poměry ho připravily o zdroj výdělku - státní hranice v bezprostřední blízkosti jeho domu; s ním i s ostatními souvisí oddíl místních českých četníků, nacističtí agenti, řada dalších obyvatel, ale především pohnuté osudy dr. Lenka, ústřední postavy, na začátku děje státního návladního v Aši, skrze něhož vstupují do příběhů tajné zpravodajské kruhy československé i německé, opět ale především v jejich lidské rovině, i jeho komunisticky zfa- POLYGON 8/1996 23 [pageend25]natizovaná manželka. Jedním z nejpůsobivějších míst knihy je Lenkův útěk z republiky za únorových událostí; hrdina je pak sledován až do stáří ve švýcarském exilu. Zvlášť pro českého čtenáře jsou zajímavé osudy německého obyvatelstva po přivtělení Sudet německé říši: ztráta i toho mála dřívější svéprávnosti, totální ovládání nacistickými funkcionáři říšskými, brzký a bezmilostný odvod všech mladých - a později i starších - mužů do wehrmachtu, zatýkání nespolehlivých a jinak smýšlejících, ani ti místní nacističtí nadšenci se svými snaživými podniky nejsou novými pány ceněni. Vše je ale líčeno nepoliticky, na prožitcích obyčejných lidí. A velmi věrohodně; autor pochází z Aše a události tak z velké části sám spoluprožíval, většina postav má určitě živé předlohy. Otázka viny na politických převratech z děje a jeho postav vůbec nevyplývá, ta leží zcela mimo jejich horizont. Jak už je naznačenými rovinami líčených událostí dáno, neklade si dílo za cíl patřit k velké literatuře, je spíš lidovým vyprávěním o společném životě a o nedílné „člověčině“ sudetských Němců a Čechů, kteří mezi nimi žili. Obě jejich rozdělení se tak jeví jako nepřirozené zásahy. Kniha chce přispět k usmíření obou národů, pod heslem: „Kdo se směje, nenadává!“ Román je psán standardní němčinou; kromě řídkých citátů přímé řeči v místním dialektu či v češtině nevyniká svérázným jazykovým stylem. Časté střídání dějišť mezi několika personálními okruhy zprostředkuje pestrý prožitek událostí v různých sociálních skupinách a úrovních. Tento rys kompozice románu působí sice jako poněkud umělá konstrukce, ale přesto je to výstavba zdařená. Trilogii lze doporučit každému, koho lidské osudy v tomto koutě dějin zajímají - okruh takových bude za dnešních pohnutých diskusí asi značně rozšířen - a kdo je naladěn na literaturu ne vysoce náročnou. Řekl bych, že by se vyplatilo vydat knihu také v češtině, doporučil bych pro ten případ vynechat poměrně krátké vsuvky s historickými informacemi a všeobecnými dějinnými úvahami, které jsou značně zjednodušující. Trilogii vydalo nakladatelství Frieling & Partner, Berlin, pod tituly: Zwischen Bayern und Böhmen (1995); Zwischen Bayern, Böhmen und Sachsen (1996); Zwischen Böhmen und Bayern (1996) jako tři brožury o rozsahu 142, 127 a 160 stran, cena každé DM 16,80. Ladislav Josef Beran Josef Kalvoda: Z bojů o zítřek Prof. dr. Josef Kalvoda, přední historik a politolog třetího národního exilu, autor mezinárodně vážených knih The Genesis of Czechoslovakia, Czechoslovakia’s Role in Soviet Strategy a jiných vědeckých studií o osudu našeho národa, člen nesčíslných akademických organizací a neohrožený bojovník za lidská a občanská práva ve světě, vydal nyní v to- rontském nakladatelství delší dobu očekávaný druhý díl své české knihy „Z bojů o zítřek“. Tato sbírka článků z let 1960 až 1995 je mezníkem v naší národní exilové literatuře. Na 365 stránkách profesor Kalvoda vědecky, objektivně a systematicky rozebírá domácí a exilové hnutí, osobnosti, politiku, taktiku a strategii, což všechno ovlivňovalo život našich národů a jejich boj proti komunistům. Rozbory a závěry profesora Kalvody jsou založeny přísně na faktech, jež získal průzkumem zdrojů jak v zahraničí, tak i ve vlasti. Důkazy jsou podloženy přesnými citacemi a též přímými přepisy úředních dokumentů s daty, jmény a svědectvími. Popisy estébác- kých agentů jsou doloženy skutečnými i krycími jmény. Autorova přímost a pravdivost jsou bezohledné. Jejím účelem je jen jedno, jak sám píše: přispět k hledání pravdy o historii z doby největšího temna v dějinách Čechů a Slováků. Kniha nám poskytuje nejen nová, ale často i otřesná starší fakta o českých a slovenských politických osobnostech, které jsme, často osobně, znali či kterým jsme na základě čtení jiných publikací přisuzovali čestný charakter a které jsme pokládali za upřímné vůdce domácího či zahraničního boje o lepší zítřek našich národů. Kalvodova kniha „Z bojů o zítřek“ je mimořádná. Musí ji číst každý, kdo miluje vlast a chce přispět k obnovení jejího mravního života. Vyšla v Moravia Publishing Inc., Toronto, má 365 stránek, cena US$22 (vč. poštovného). Možno objednat na adrese: Josef Kalvoda, 9 Greenwood Dr., Avon, CT 06001-4065, USA. Libor Brom F. X. Havlíček: Povídky z EU-kapsy Tuto knihu jsme dostali na redakční stůl těsně před uzávěrkou a napsat recenzi v tak krátké době nebylo možné. Protože by však kniha mohla být i vhodným vánočním dárkem, uvádíme jen krátce, že se jedná o výběr autorových povídek z doby kolem obou světových válek a po nich. Je k dostání na českém trhu za 139 Kč. Vydalo nakladatelství Papyrus ve Vimperku (1996) ■ EXILOVÝ PEN-Club o identitě menšin „Hledání identity za ztížených podmínek - příklad Lužických Srbů“ - takový byl název hlavního tématu podzimního zasedání Exilového PEN-Clubu německé jazykové oblasti v Berlíně. I když se pak nehovořilo samozřejmě pouze o životě Lužických Srbů, ale také o problematice menšin v jiných evropských zemích. V Evropské akademii, kde se setkání konalo, se přednášek a diskusí zúčastnilo na 50 členů Exilového PEN-Clubu ze Spolkové republiky, Švýcarska, z Rakouska i z České republiky. Pokud jde o lužickosrbskou tematiku: Úvod do ní bylo setkání s lu- žickosrbskou básnířkou Rozou Domaščynou. Četla nejen ze svých básnických sbírek, seznámila přítomné nejen se svými črtami a povídkami, ale podala obsáhlý obraz života zhruba 60 tisíc Lužických Srbů, kteří dnes žijí na území Braniborska a Saska. A tak, jako v minulosti - za více než čtyřicet let komunistického režimu bývalé NDR - tak i dnes to Lužičtí Srbové nemají lehké. Ovšem - v jednom se jejich život od roku 1989 změnil: Žijí svobodně, nenesou tíhu komunistického režimu. Ten se projevoval i pro velkou část lužickosrbského obyvatelstva i v tak důležitém úseku života, jako je svoboda náboženství. Značná část Lužických Srbů se hlásí ke katolické církvi. A byly to lužickosrbské bohoslužby, které udržovaly mnohdy jejich národní povědomí. Ale jak je to s kulturním vyžitím Lužických Srbů? Odpověď na tuto otázku dal vedoucí oddělení pro podporu kulturní činnosti Lužickosrbské nadace v Budyšíně Krystián Baumgärtel - přes své německé jméno Lužický Srb. Zatímco dříve, v bývalé NDR, byla kulturní činnost organizována shora - přičemž lužickosrbské soubory nesměly například hostovat v sousedních severních Čechách, ale mohly jet třeba na Slovensko nebo do Sovětského svazu - je nyní kulturní práce dobrovolná. To přináší samozřejmě problémy v tom, že ji nikdo nediriguje, nenaři- zuje, a tak záleží na aktivitách samotných Lužických Srbů, jak dalece vyvíjejí kulturní a vzdělávací aktivity. Baumgärtel uvedl, že Lužicko- srbská nadace má 27 pracovníků a pět regionálních úřadoven. Pokud jde o finanční zabezpečení, má k dispozici 34 mil. marek z rozpočtu spolkové vlády a Saska a Braniborska. Baumgärtla pak živě doplnila přednáška pracovnice lužickosrbského vysílání Středoněmeckého rozhlasu (MDR) Monicy Gerdesové. Denně se pro Lužické Srby vysílá tříhodinový program a lužickosrbsky vysílá denně také Východoněmecký rozhlas (ORB) z Postupimi. A nechybí ani televizní programy vysílané na ORB. Účastníci setkání pak podpořili v rezoluci zaslané gen. řediteli MDR U. Reiterovi snahu, aby také MDR zahájil co nejdříve televizní vysílání pro Lužické Srby. A konečně pak měli účastníci berlínského setkání možnost se prakticky seznámit s Lužickými Srby a jejich krajinou při celodenním zájezdu do lužickosrbské oblasti na Sprévě. V Berlíně se ovšem hovořilo také o problematice jiných národnostních menšin. V pódiové diskusi to byl publicista Milazim Vlasalja, který vylíčil svízelnou situaci v Kosovu žijících Albánců. Rada litevského velvyslanectví dr. Juozas Galginaitis hovořil o národnostní politice nezávislé Litvy vůči polské a ruské menšině a ředitel Židovského gymnázia v Berlíně dr. Uwe Mull pak seznámil s problematikou židovských přistěhovalců ze zemí bývalého Sovětského svazu do Německa. Na zasedání členů Exilového PEN-Clubu bylo přijato rozhodnutí, že poté, co se změnila situace v Evropě po pádu komunistických režimů, se mohou stát jeho členy všichni spisovatelé a publicisté žijící v německé jazykové oblasti bez ohledu na národnost i členové jiných národních center PEN-Clubu. Za nové členy EPC bylo přijato pět spisovatelů a publicistů, mezi nimi tři Češi: Jaroslav Šonka, Dušan Robert Pařízek a redaktor Polygonu Ladislav Josef Beran. - rst - 24 POLYGON 8/1996 [pageend26]Marginálie zpolitizovaného cestovatele ROBERT F. LAMBERG Navštívil nás tu v Argentině Václav Havel. Byla to jen krátká vizita - trvala jeden jediný den - a bohužel ani nepřišla v nejvhodnější dobu: v onen pátek, 27. září, kdy se pan prezident ocitl na břehu líně tekoucího hnědošedého Rio de la Plata, bylo mimořádně mizerné počasí. Navíc to byl první den po generální stávce, kterou mocné argentinské odbory protestovaly proti hospodářské a sociální politice prezidenta Carlose Saúla Menema (podle zdejší ústavy je hlava státu zároveň také šéfem vlády). Špatně časovaný výlet Prezident Argentinské republiky vyznamenal svého středoevropského hosta řádem San Martin, což není žádný Svatý Martin, nýbrž jméno generála, který osvobodil Argentinu od španělské koloniální nadvlády někdy počátkem minulého století (osvobodil ostatně i několik dalších zemí Jižní Ameriky), ale stejně zemřel v evropském vyhnanství. U příležitosti obřadu předání objemného řádu z drahého kovu svolali oba prezidenti tiskovou konferenci. Ta se časově poněkud táhla, jelikož žádný z obou státníků neovládá jazyk toho druhého. Zvláštní pozornosti se českému prezidentovi ze strany zdejších sdělovacích prostředků nedostalo. Bylo to jistě především způsobeno tím, že mezi ČR a Argentinou jsou hospodářské styky velice omezené (přes rozdílnou a proto dobře se doplňující vývozní strukturu) a snad také, že Buenos Aires žilo koncem září - jak již naznačeno - jiným senzacím. Výsledky návštěvy byly proto skromné: podepsala se investiční smlouva (vzájemné investice se dosud ale nekonají) jakož i dohoda, kterou se zruší vízová povinnost pro - diplomatický personál obou zemí, to znamená pro jeden či dva tucty osob. Ohromující to tudíž nebylo. Cocktail, uspořádaný českým velvyslanectvím večer onoho památného dne v sálech luxusního hotelu Alvear Palace, byl nicméně jedním z největších, které jsem za 35 let své působnosti jako novinový zpravodaj na podobných slezinách viděl. Kolik to, panečku, muselo stát peněz?! Trapnosti Nevím jak na koho, ale na mne šly závratě, když jsem krátce před prezidentovým výletem do Latinské Ameriky viděl ve zdejším - to jest argentinském - tisku fotku hlavy českého státu, intimné-přátelsky potřásajícího rukou neurčitému lidskému tvoru jménem Michael Jackson. De gustibus non est disputandum, ale Václav Havel je prezidentem - tento úděl vzal na sebe ostatně dobrovolně - a tím je vázán určitými povinnostmi. K těm patří například chování na veřejnosti, odpovídající vysokému úřadu. Je také hanbou, že pražské úřady povolily postavit na Letné sochu-napodobeninu (byť jen z umělé hmoty a na kratičkou dobu) zmíněné již zbledlé osobnosti, která při svých hlučných vystoupeních tak poutavě umí napodobit souložní pohyby. Letenská pláň viděla svého času, mezi roky 1955 a 1962, zkamenělé svědectví ponížení českého národa. A právě na tomto místě se nyní montoval plastikový šmejd k uctívání nechutného šaška! Ztratili jsme už zcela soudnost? Parfém značky >Lidodemo< Zůstal jsem letos v létě celý jeden měsíc v Praze. Počasí bylo hrozné - třásl jsem se zimou v den co den promočených botách -, takže jsem se na delší cesty po republice ani moc neodvážil. Praha mě přesto tentokrát snad ještě více nadchla než v předcházejících letech: pro svůj již normální vzhled krásné středoevropské metropole. Alespoň v centru města už bezmála není stopy po zanedbanosti a rozkladu posledního půl století. Myslbekův pavilon na Příkopech již neexistuje; na jeho místě vzniká velkolepý palác, odpovídající této elegantní třídě pro pěší. Budovy na Václavském náměstí se pone- náhlu modernizují. Palác „Koruna“ se skví v nové kráse, několik dalších fasád se vkusně upravilo a v řadě pasáží obnovili dláždění a podlahoviny, malby, fresky, lustry, obchodní místnosti. Vznikají nové umělecké galerie, cestovní kanceláře, módní boutiques, parfumerie, lahůdkářství. Duch socialismu, fluidum vyspělé třídní společnosti, se ale stejně ještě leckde najde. Zkuste si třeba stěžovat na špatnou obsluhu v (dosti drahém) lahůdkářství „Praha - Paříž“ v Jindřišské ulici. Dostane se vám od paní v pokladně takového poučení, že se budete cítit bezmála jako na kádrovce. Nebo vyrušujte třeba prodavačku v „K-Market“ ve Spálené ulici, když kecá s kolegyní! Jistěže, „K-Market“ je „second class spot“. Nepochodíte ale o moc lépe v bohatě zásobeném supermarketu „Krone" na rohu Václavského náměstí a Jindřišské ulice, ostatně rakouský to podnik. V oblasti služeb - obchodních, bankovních, pohostinských - se na mnoha místech ještě po stáru žít dá! Nehoráznost Pro agresivní komoušskou drzost jsem si nicméně musel zajet až do Boru u Tachova: na tu se soužky a souzi v Praze nebo jiném větším městě už snad neodvažují. Navštívil jsem ony stráně, kde by si lišky říkaly dobrou noc, pokud by je už dávno všecky nebyli vystříleli, abych znovu zhlédl goticko-ba- rokní zámek, kde jsem, do roztrhání těla sloužil maršálu Alexeji Cepičkovi. U vjezdu do obce novostavba s neonovým nápisem „Afrodite“ a mne kynoucí slečnou u vchodu. Neměl jsem tentokrát čas, hnal jsem si to do městečka, k zámku. Zámek ještě stojí, ale není přístupný veřejnosti. Nejenom to: je dokonale zabedněn, obehnán plotem, ukrytým za metrovými kopřivami a hustým křovím. U bývalé vstupní brány u věže, která ža mých dob sloužila jako vězení, jsem našel plechovou tabuli s nápisem v tomto znění: ....Pro zdejší zámek nastaly ve druhé polovině dvacátého století zcela neočekávané změny. Tyto změny přispěly k dnešnímu stavu zámku nejen vně, ale především uvnitř. Po roce 1945 byl zámek osídlen armádou, chránící v pohraničních hvozdech nedotknutelnost tvořící se pevné hráze socialismu a míru mezi západem a východem Evropy...“ Co si myslíte? Ze zrezatělá tabule pochází z doby Husáků nebo Novotných, z doby před rokem 1989? Kdepak! Text totiž končí takhle: .... Stav opuštěného zámku a vandalská devastace měly za následek prodej zámku. Rekonstrukci zahájila firma J. Franka z Boru...“ Takže vojín z. sl. Lamberg tam v „pohraničních hvozdech" dělal „pevnou hráz“, aby Jáchymov, Bory, Mirov, Valtice, Leopoldov a ostatní atrakce „socialismu a míru“ zůstaly „nedotknutelné“. Velitel našeho praporu, s. kapitán Marek, hned první večer po příchodu nás-nováčků, tehdy, na podzim 1952, prohlásil: „Byli jste sem přiděleni, abyste tady zdechli, jelikož jste nepřátelé lidové demokracie...“ Ale ne, to nám vojákům, tvořícím „pevnou hráz“, s. kapitán přece říci nemohl! Jistě se mi to tehdy, v těch hvozdech, jenom zdálo... Útěcha Na cestách po staré vlasti jsem ale často zažil i příjemná překvapení. Třeba v Plzni. V boční ulici hned u náměstí vkusně zařízená čistá restaurace s pozornou a přátelskou obsluhou, výborným jídlem - a i pro „domorodou“ kapsu vůbec ne drahá. Nebo Mariánské Lázně: i v dešti a zimě místo na zotavení a oddech. Hotely i občanské domy se skví v pastelových barvách. Všude květiny, vymetené ulice, upravené parky, čistý svěží vzduch. Jen náměstí před kolonádou je zhyzděno fragmenty betonového zdivá, bez účelu a tvaru, bez ladu a skladu. Bolšaja strojka husakizma? Jsou to snad projektované základy pro rudý Tadž Mahal, pro kolektivní náhrobek členů rodného politbyra? Co s tou hrůzou, ještě sedm let po převratu? Občané to chtějí co nejrychleji zbourat a zneužitý plácek změnit v parčík se záhony a romantickými soškami. Zvláště milé překvapení v Kutné Hoře. Navštívil jsem tento klenot země české poprvé po čtyřiceti letech. Už bylo sice hodně objektů restaurováno, ale zůstalo ještě i plno stop po socialismu. A tu náhle: před městským úřadem velká socha T. G. Masaryka a na zdi budovy plaketa: „Obětem teroru, násilí a komunistické zvůle v letech 1948-1989 - účastníkům protikomunistického odboje na Kutnohorsku. Město Kutná Hora.“ Poprvé vidím v Čechách sochu preziden- ta-osvoboditele, poprvé také plaketu s jasným, jednoznačným odkazem. Kéž by se v Praze i jinde ujal příklad tohoto malého městečka. Buenos Aires, říjen 1996 M POLYGON 8/1996 25 [pageend27]Co by se stalo, kdyby... TOMÁŠ KRYSTLÍK Přiznám se, že pracně vyvracet tvrzení v relativně rozsáhlých článcích jedno po druhém, mě nebaví, neboť polemika - pokud člověk nechce, aby čtenář si musel vzít k ruce kritizovaný článek a autor neměl příležitost k další obhajobě - vyjde zpravidla delší než rozsah článku, s kterým se polemizuje. Lepší snad je vybrat si nejzávažnější segment z kritizovaného pojednání a podat ve formě článku protinázor s nadějí, že inteligentní čtenáři si z obou podání vyberou. Možná, že již tušíte, o který článek se jedná - Marie Neudorflová: Sudetští Němci a jejich „právo na vlast“, Polygon 7/96. Zahrajme si tedy hru „co by se stalo, kdyby hned zítra bylo vráceno sudetským Němcům české občanství“, a to ze dvou důvodů. Za prvé: možný návrat bývalých československých spoluobčanů vzbuzuje v nemalé části Čechů dodnes velké obavy a animozitu, čemuž by se mělo čelit, za druhé: vstup ČR do EU, kdy každý příslušník členského státu bude mít právo usadit se kdekoliv v EU, tedy i v ČR, je zatím v minimálně pětiletém nedohlednu a do té doby může dojít i k situaci výše popsané. České sdělovací prostředky zamlčují, že ve střední Evropě již existuje pro návrat vyhnaných Němců precedens. Je jím Maďarsko, které již přes dva roky vydává svým bývalým německým spoluobčanům, podunajským Švábům, na požádání maďarský cestovní pas a s ním i maďarské občanství. S maďarským pasem dostanou, zažádají-li si, od maďarského státu odškodnění za svůj onehdy zabavený majetek. Úředníci maďarských konsulátů ve SRN však předem zájemce o majetkové odškodnění upozorňují na skutečnost, že jejím přijetím jim vzniká povinnost vrátit německému státu vyrovnání za zkonfiskovaný a zanechaný majetek v Maďarsku. Nutno poznamenat, že nějaký „Drang nach Ungarn“ se nekonal. Že by maďarští Němci měli vypěstovánu menší lásku k bývalé vlasti než sudetští? V tom to asi nebude, protože jejich ztotožnění s Maďarskem jako vlastí bylo asi obrovské. Jak jinak si vysvětlit fakt, že při odjezdu pěly celé vagony na rozloučenou maďarskou státní hymnu? I našim bývalým spoluobčanům přišedším na její území vyplácela SRN (a vyplatila by i dnes) odškodnění za zkonfiskovaný majetek. Jednalo se o částky nemalé, vyplácené zástupně za československý stát s představou, že někdy v budoucnu budou mezi oběma státy zúčtovány. Kdyby se český stát někdy odhodlal je za zabavený majetek odškodnit, museli by ti, kteří by odškodnění přijali, vyplacené částky vrátit. Vzhledem k jejich výši a dnešním cenám nemovitostí v ČR by to byl povětšinou obchod ztrátový, pokud by se nevracely nemovitosti in natura a navíc se nenacházely v cenově atraktivních lokalitách. Zbývá otázka, kdo by i pak měl zájem se vrátit. Již dnes stačí si založit firmu či filiálku se sídlem v ČR a povolení k pobytu v podstatě nestojí nic v cestě. Taktéž nemovitosti může dnes firma se sídlem v Česku, i se stoprocentní zahraniční účastí a jen s jedním majitelem, bez problémů nabývat. Tak lze obejít zákaz nákupu nemovitostí v ČR cizinci jako fyzickými osobami. Ptejme se, kolik Němců, a z toho z nich sudet- ských, toho již využilo? Mnoho asi ne, protože by to české sdělovací prostředky, podněcující skrytě i zjevně česko-německou nevraživost, dávno rozmázly. Důvod takového počínání sdělovacích prostředků je prostý - obyvatelstvo je i dnes zaměřeno protiněmecky a nevyhovět jim, ba co více - jít proti jejich přesvědčení, znamená riskovat snížení nákladu. Sníží-li se náklad, přeběhnou velcí inzerenti ke konkurenci a list je existenčně ohrožen. Přesně tento mechanismus byl jedním z důvodů zániku Českého týdeníku. Ostatně všechny politické strany, i vládní, se chovají obdobným způsobem a dují na protiněmeckou strunu, aby si neodradily voliče. Přitom však, alespoň vládní strany, proklamují vůli co nejrychlejšího vstupu ČR do EU, aniž se namáhají vysvětlit obyvatelstvu, že pak i sudetští Němci se budou moci usadit natrvalo v Čechách, ve své původní vlasti, a nikdo jim v tom nebude smět bránit. O tomto následku vstupu do EU se v Česku cudně mlčí. Česká společnost je stále prostoupena nacionalismem 19. století, tedy onou nejagresivnější formou. K jiným národům mimo republiku a k národnostním skupinám žijícím v Česku zaujímá dílem přezíravý až neústupný postoj. Antisemitismus prakticky bez Židů, velmi negativní postoj k Vietnamcům a Cikánům usedlým v Čechách, o vztahu k Němcům nemluvě, jsou příklady nejmarkantnější. Přitom si málokdo uvědomuje, či si připouští, že český i německý nacionalismus mají společné kořeny, stejného ideologického otce: Johanna Gottfrieda Herdera. Zatímco agresivní nacionalismus v Česku stále existuje, v Německu, alespoň na území staré SRN, byl v období od konce druhé světové války téměř vymýcen. Zde má česká společnost mnohé co dohánět. Ale to je již látka na další článek. Když Němci v produktivním věku zřejmě příliš nevyužili možnosti se oklikou přes své firmy v Čechách usadit, zužuje se nám paleta zájemců o možný návrat do staré vlasti prakticky jen na lidi těsně před důchodem a důchodce. Děti snad můžeme vynechat. U důchodců se vyskytuje závažný problém, hrající proti jejich návratu - tím jsou jejich důchody. SRN jim započítala léta odpracovaná v ČSR a v protektorátu do důchodu tím, že za každého uhradila příspěvky důchodového zabezpečení v průměrné výši odpovídající jejich profesi, jako kdyby je odpracovali v Německu. Opět zástupně za československý stát, který přes opakované výzvy nevrátil jejich příspěvky zaplacené československým nebo protektorátním důchodovým pojišťovnám. Avšak toto zvýhodnění za léta odpracovaná v cizině platí pouze tehdy, má-li důchodce trvalý pobyt na území SRN. Pokud by se z nich někdo přihlásil k trvalému pobytu mimo SRN, bude jeho důchod o takto započtená léta krácen. A nakonec, kdo bude riskovat, jak jej noví čeští sousedé přijmou. Ti, kteří by eventuálně o návratu uvažovali, jsou o panujícím českém resentimentu informováni. Nechť si nyní každý tipne, kolik by se našich bývalých spoluobčanů za těchto okolností do ČR vrátilo! Před vstupem do EU bude muset Česká republika přizpůsobit svůj právní řád v hlavních bodech evropskému, což je podmínkou přijetí. Již dnes je jasné, že některé Benešovy dekrety neobstojí a budou muset být zrušeny. Týká se to především dekretu č. 12/1945 Sb. „o konfiskaci a urychleném rozdělení zemědělského majetku Němců, Maďarů, jakož i zrádců a nepřátel českého a slovenského národa“, dekretu č. 33/1945 Sb. „o zbavení státního občanství“ a dekretu č. 108/1945 Sb, „o konfiskaci nepřátelského majetku a Fondech národní obnovy“, neboť vyvlastnění majetku bez náhrady a zbavení občanství proti vůli dotyčného je nepřípustné. Poslední dekret zakotvil i jinou právní raritu. Důkazní břemeno, že „osoby fysických národností německé nebo maďarské ( ... ) zůstaly věrny Československé republice, nikdy se neprovinily proti národu českému a slovenskému" a tudíž, že jejich majetek nepodléhá konfiskaci, bylo přesunuto na bedra postižených (presumpce viny), zatímco o pár řádek dále musela být kolaborantům jejich vina prokazována (presumpce neviny). O této disproporci jednal minulý rok Ústavní soud ČR a ve svém nálezu uplatnil hlediska politická, pravděpodobně z nedostatku odvahy k čistému právnímu řešení. Shledal, že se nejedná u osob „fyzických“ národností německé a maďarské o presumpci viny, nýbrž o presumpci odpovědnosti - „odpovědnosti“ za nastolení vlády iracionálního socialismu v Německu a fašistické v Maďarsku s důsledky z toho plynoucími pro ČSR. Na zrušení je před přijetím do EU také zákon č. 115/1946 Sb. „o právnosti jednání souvisejícího s bojem a znovunabytí svobody Čechů a Slováků“, který říká, že „jednání, k němuž došlo v době od 30.9.1938 do 26 POLYGON 8/1996 [pageend28]28.10.1945 a jehož účelem bylo přispěti k boji o znovunabytí svobody Cechů a Slováků, nebo které směřovalo ke spravedlivé odplatě za činy okupantů nebo jejich pomahačů, není bezprávné ani tehdy, bylo-li by jinak podle platných předpisů trestné“. I nejtěžší zločiny byly takto pardonovány, navíc se staly beztrestnými i zločiny spáchané v období téměř šesti měsíců po válce, když se daly odůvodnit bojem za svobodu nebo „spravedlivou“ odplatou! Pouhý jeden rok po válce rezignuje československý stát na možnost potrestat alespoň nejtěžší zločiny a excesy a vyřazuje na uvedené období vlastní trestní zákon z platnosti! Pro kontrast uveďme, že SRN stíhá těžké zločiny z doby války dodnes. Vnucuje se i další paralela. Sedm let po převzetí moci nestíhá český stát, až na zanedbatelné výjimky, zločiny spáchané ve jménu komunismu. A v těch málo stíhaných případech využívá Havel hojně svých pravomocí a zastavuje trestní řízení ještě před zahájením soudního procesu. Česká vláda si je vědoma, že k cestě do EU potřebuje podporu jednoho z pilířů sjednocené Evropy, Německa, a proto se nesměle snaží, s ohledem na přetrvávající pro- tiněmeckou náladu, o uzavření mezivládní česko-německé deklarace. Někdy to ale vypadá, že jednání o deklaraci spíše bojkotuje. Bude-li deklarace uzavřena a ratifikována parlamentem, bude to jen částečný pokrok, neboť deklarace bude tvořit jen jakýsi rámec k dalším aktivitám. Pro mne osobně je nepochopitelné, že česká vláda reagovala na Neubauerův dopis s výzvou k zahájení jednání bez jakýchkoli předběžných podmínek přímo neuralgicky - Klaus označil tento dopis za provokaci, sdělovací prostředky jeho názor papouškovaly, aniž - až na jedinou výjimku - otiskly text onoho inkriminovaného, nota bene velmi smířlivého Neubauerova dopisu. Jednat s kýmkoli bez předběžných podmínek přece nic nestojí, lze si alespoň vysvětlit vzájemně stanoviska, což je v česko-německém vztahu již hodně. Případná dohoda může přijít až po letech nebo také nemusí, ale důležitá je vůle k jednání a právě ta české vládě chybí. Jednali-li a do- hodli-li se Izraelci s palestinskými Araby, jihoafrická vláda s Mandelou a jeho ANC, nevidím důvod, proč by česká vláda nemohla alespoň vést jednání se svými bývalými spoluobčany. Takto vzbuzuje (potvrzuje - račte si vybrat) dojem, že máme máslo na hlavě. Fürstenfeldbruck, listopad 1996 M Země česká - domov můj JINDŘICH STIKAROVSKÝ Již skoro rok se chovám k Polygonu macešsky a nedodávám další pokračování svého povídání „Země česká domov můj“. Ne proto, že bych na Polygon zanevřel, ale pro nedostatek potřebné inspirace, a řekněme otevřeně, tvůrčí radosti, která by měla být úhelným kamenem každého konání. Je totiž nesmírně trudné snažit se živě popisovat a literárně modelovat něco, co člověka naplňuje steskem a bezmocnou zoufalostí. Nad každodenním zjišťováním, že vláda věcí našich se sice navrátila do rukou námi svobodně zvolených zástupců, ale mnohé dílo z těchto rukou vycházející podobá se spíš paskvilu či jakémusi zlomyslnému žertu. Již před dvěma lety mi jeden čtenář mých neumělých statí vytkl, že „mně poslední dobou jaksi změknul čumák“... Myslel to jistě dobře a měl na mysli razanci mých článků, které po mém přesunu do staré vlasti doznaly jistého umírnění. Myslím, že tomu tak není, ale myslit si mohu co chci. Konečný verdikt musí vyřknout obecenstvo, které moje články čte. Je však též pravdou, že není příjemné vystavovat špinavé lajntuchy z vlastní ložnice, do které jsem se po dvaadvaceti létech znovu vrátil a kterou sám uklidit nejsem schopen. Zásadní obrat v mé několikaměsíční psací pasivitě však začal včera. Přišel mi totiž nový Polygon (7), v němž autorka článku „Sudetští Němci a jejich právo na vlast“, paní Marie Neudorflová, mi objasnila, proč pan Sládek vylepuje svoje štvavé plakáty ozdobené ha- kenkrajcy a hesly: „Sudeťákům NE!“, či proč stařečci z Klubu českého pohraničí, za oficiální spoluúčasti komunistů, hulákají na náměstích Chebu či Karlových Varů neslušné invektívy a výhrůžky na adresu německých turistů a NATO. NeboťNATO a „němečtí revanšisté“ pro tyto óbrvlastence jedno jsou, a jak vidno, pro paní Neudorflovou taky. Zanechme však všeobecností a pohovořme si o těch Němcích. O všech, neboť, aniž si to autorka uvědomila (nebo i naopak), chtěla hovořit o „Sudeťácích“, ale hodila do pytle Němce všechny. A aby to bylo jaksi v rovnováze, pohovoříme i o nás, o Češích. Předem vím, že některá fakta, která budou v mé polemice uvedena, budou nepříjemná, dokonce i pobuřující. Půjde však o fakta historicky doložená, byť bych se nehodlal pasovat na fundovaného historika či sociopolitika. Mnohá tajemství, žárlivě střežená nejen bolševiky, ale i západními mocnostmi, byla poodhalena a my najednou stojíme tváří v tvář rozšklebené pravdě, která často není nej příjemnější. Takže stačí jen číst. A pak už jen naslouchat. Příběhům často neuvěřitelným, které se, tu a tam, zachytí z ubrebtaných úst bývalého hrdiny Revolučních gard, jemuž pár piv či štamprle rumu povolilo zábrany, či z oficiálních archivů pohraničních městeček a lokálních redakcí. Především však chci hovořit o zkušenostech osobních. S Němci, dokonce i s oněmi bývalými „Sudeťáky“, se kterými, díky svému nynějšímu bydlišti na Frýdlantsku, hovořím velmi často. Hovořím o všem možném a často se řeč stočí i na otázku jejich vztahu k naší zemi, z níž byli před padesáti lety odsunuti. A právě zde mohu místopřísežně prohlásit, že mezi stovkami těch, kteří se čas od času přijedou podívat na kraj svého mládí či hroby svých předků, kteří zde žili po celá staletí, jsem nenašel jediného, jenž by chtěl zpátky svůj domek (dnes ve velkém procentu již neexistující, neboť tisíce usedlostí, dokonce i s celými obcemi, po celém obvodu českého pohraničí bylo „vybydleno“, zruinováno k nepoznání a poté v létech šedesátých srovnáno se zemí), či další majetek, movitý i nemovitý. Hovořím nyní o těch „starých“, kteří odtud odcházeli v dospělém věku. Ti mladí, ti už vůbec nemají zájem o „svoji bývalou vlast“, protože jejich vlastí je Německo - a konečně, kdo by se chtěl stěhovat do polozhuntovaného kraje, jehož mnohé vesnice vypadají, jako by se tu včera přehnala válka. Psal jsem konečně o těchto věcech i v „Zemi české“, kde mi šlo právě o tuto hrůznou skutečnost, že ti, kteří pak převzali pečlivě udržovaná hospodářství s veškerým živým i mrtvým inventářem, dokázali tento majetek jdoucí do miliard jen zničit, zhůvěřit a rozkrást. Je možné, že nebýt „slavného Února“, obsadili by opuštěné selské statky a chalupy rozumní hospodáři, soukromí rolníci, řemeslníci. Pak by snad celá situace vypadala jinak. Nezapomeňme však, že do pohraničí se po roce 1945, tedy v době jakés takés demokracie, hrnuly především ziskuchtivé elementy, tlupy rozkradačů a šíbrů, kteří neměli zájem usadit se a vést opuštěné zboží k rozkvětu, nýbrž jen kořistit a hrabat z cizího. A právě tito lidé, vybavení různými bumážkami a vyzbrojeni pohozenou pistolí či samopalem, se stali nositeli samozvané moci, moci často nekontrolovatelné a tudíž bezmezné. Na jejich libovůli záviselo takřka vše. Oni byli „z vůle lidu“ iniciátory různých „akcí“, které často končily smrtí jednotlivců nebo celých skupin Němců. Ne válečných zločinců či zákeřných nacistických vrahů, ale sedláků, jejich žen a dětí, případně vyděšených zajatců, pochytaných po okolí. A pak přišly odsuny. Žádné legální, ale „divoké“, jak se tomu nyní říká. Vzala se stovka nebo dvě stovky lidí a pod samopaly se to všechno vyhnalo přes hranici. Tam byli pochopitelně neočekáváni a tudíž vráceni nazpět. Jenomže „nazpět“ již neexistovalo. Jejich domovy byly zabrány, nebylo kam je dát. Takže co jiného než postřílet...! Myslím, že možná tyto, pro nás Cechy ne právě lichotivé případy, měl na mysli pan prezident Havel, když přišel se „svojí eratickou omluvou sudetským Němcům“, jak to trefně paní Neudorflová nazvala. Já osobně si za to pana prezidenta vážím, protože se zachoval nejen jako státník, který vidí daleko dopředu, ale též jako člověk a humanista. Je nesporné, že drtivá většina sudetských Němců sympatizovala s nacismem a nechala se unést demagogickými projevy Hitlera, Hen- leina či K. H. Franka. Je však neméně nesporné, že tito nacisté z roku 1938, kteří rozjařené hulákali vstříc postupujícím jednotkám wehrmachtu svoje, ze samého srdce prýštící hesla POLYGON 8/1996 27 [pageend29]„Wir danken unserem Führer!“, volili ještě v roce 1929 ve velké většině komunisty a sociální demokraty. Příslušný dokument mohu doložit ve formě vyhlášky o výsledku zemských voleb v okrese Frýdlant. Obdobný precedens známe též z Berlína, kde celé dělnické čtvrtě, známé svým nezvratným komunistickým přesvědčením, se po docela krátké době staly baštou nacistické ideologie. Tento „zázrak“ způsobil Joseph Goebbels, kterého tam poslal sám Vůdce, aby udělal pořádek. Proč tato fakta uvádím? Protože na nich chci dokumentovat, že není nic jednoduššího, než vymýt mozky lidem, kteří jsou spjati se svým polem, verkštatem či továrnou, denní dřinou a povšechnou bezvýchodností bídy, která právě v těch dobách v českém pohraničí panovala. Nebo nebyla snad třicátá léta dobou stagnace a hospodářské krize? Obyčejný člověk vyrůstající v podhorských oblastech českého pohraničí neměl zajisté široký politický rozhled. Tím méně, byl-li obklopen „vrchností“, která mu nerozuměla či často ani nechtěla rozumět. Ne po jazykové stránce, v tom byla první republika opravdovou demokracií a v německých krajích byla úzkostlivě dodržována dvojjazyčnost, ale v otázkách daleko palčivějších, pro Čecha často i nesrozumitelných. Horácký Němec z českého pomezí se jednoho rána probudil a zjistil, že jeho vlastí není stařičký c. a k. Österreich, nýbrž jakási nová Československá republika. Přišly nové autority: český četník, český učitel, český poštmistr, pak i vojsko. Tu a tam vypukly nepokoje, tu a tam se i střílelo. Byli i mrtví, ale o tom se moc nemluvilo a časem vše vklouzlo do staronových kolejí. Život šel dál. bylo lip, bylo hůř, dřelo se jak za císaře pána, občas se i kradlo na panském, i pytlačilo a tudíž se i trestalo. Pořádek být musí! A pánové musí být přísní! Tentokrát však pánem byl Čech. Pán je pro chudého člověka vždycky něčím nestravitelným. Ať je Čech, Němec nebo Turek. Není proto těžké získat si chudáka heslem: „Jdem proti pánům!“ Proto ty skvělé volební výsledky komunistů a sociálních demokratů na konci let dvacátých. Ale pak přišli jiní fachmani. Učitel tělocviku Konrád Henlein, knihkupec Karl Hermann Frank. I oni byli proti pánům. Jenomže v jejich podání ti zlořečení páni byli Češi. Od prezidenta až po posledního četníka. Od předsedy vlády až po celního respicienta Nováka, který onehdy chytil starého Prilla s troškou knastru a cukerínu. Ano, tihle verdammte Tschechen jsou hlavním důvodem, proč má stará Ullrichová tuberu a mladá je už půl roku bez práce. Kam se podíváte, bída. Zatímco kousek za hranicemi život jen kvete. Práce habaděj, o staré lidi je postaráno a mladí, plní elánu a kypící zdravím, staví nové dálnice, továrny, mosty. Německo se opět stává velkým, a to jen díky milovanému Vůdci. Nezapomeňte, že i vy tady jste především Němci. A věřte, že přijde den, kdy Vůdci dojde trpělivost a on vás vezme pod svoji ochranu. Neboť on zná vaše bolesti a strádání a nehodlá je tolerovat! - ... Jako balzám se vtírala slova ochraptělých řečníků do prosté mysli lidí, kteří najednou cítili, že tenhle pajdavý Franzi Hellerů či Johann Ressler jsou předurčeni k něčemu velkému. Protože začali chodit do hospody v černých rajtkách a na bílé košili jim svítila páska s magickým znakem SdP. Co neděle, to sraz, apel, paráda. Za zvuků břeskné muziky, nad hlavami partajní standarty i znovuoprášené barvy „schwarz weiss rot“. Na hejtmanství to zakázali, ale přihlížející četníci se raději koukali jinam. „Zachovat za každou cenu pořádek a klid!“, tak zněly poslední instrukce ze Zemského velitelství četnictva. Co nadělají tři četníci, byť ozbrojení, proti stovkám zfanatizova- ných bláznů? I pan farář byl bezradný. Již po několikáté ševelily jeho rty text posledního biskupského věstníku: „... aber bei vorsichtigster und gerechtester Abwägung aller Grundsätze der NS- Partei müssen wir zu dem Schlüsse kommen, dass derzeit der Nationalsozialismus in seinem Kulturprogramm für uns Katholiken unannehmbar ist...“ (... ale při sebepozomějším a sebespravedlnějším zvážení všech zásad NS- partaje musíme dojít k závěru, že nyní je nacionálni socialismus ve svém kulturním programu pro nás katolíky nepřijatelný...) -Aber was soll ich machen? - kladl si přetěžkou otázku a tušil, že příští neděli bude v kostele zas o pár chlapů méně. A jací to byli všichni řádní katolíci! Mein Gott, jakže mě to místo křesťanského pozdravu oslovil ten zrzavý hejsek? Es kommt der Tag, zařval na mne, starého člověka, kněze...! Ten den přišel. Po něm přes dva tisíce dalších dní. Ne již tak slavných, jako v osmatřicá- tém. Z vesnice se vytrácelo čím dál víc mužských a místo nich začaly chodit feldpostkar- ty. Z Polska, Holandska. Francie. A potom z Ruska. Pak přišel Stalingrad a karty chodit přestaly. Místo nich stále více úředních oznámení. SS-Scharführer Ulrich Nagel padl za Vůdce a vlast. Obergefreiter Jedlitschka Willi, je nezvěstný. Diplomkrankenschwester Rudiger Maria, podlehla zraněním po teroristickém náletu na Kassel. A z otevřených školních oken se však linuly svěží hlasy dětí - Führer befiehl, wir folgen dir. Ano, taková to byla doba. Kdy lidské hodnoty ztratily svůj smysl. Kdy všichni skandovali tatáž hesla, jedni z přesvědčení, jiní ze strachu. A mnozí jen proto, že je fascinovala síla houfu. Páni psychologové tomu říkají „davová psychóza“. Dnes, když se díváme na staré dokumenty z oněch dob, jsou nám nepochopitelné hysterické scény, kdy sudetské Trudy a Hannelory plakaly a omdlévaly při pohledu na milovaného Vůdce. Filmové dokumenty o pár desítek roků pozdější by nám však mohly ukázat cosi docela podobného. Rozjásané tisíce svazáků a pionýrů, slzy dojetí v očích maminek, upřímné polibky mladých žen určené soudruhu nejvyššímu. A všude dokola rudé prapory, řízná dechovka a neméně řízné zákony. Tyto filmové záběry se však ukazují málokdy. Protože je obava, že bychom se v nich našli my sami. Rozjásaní, mašírující v houfu a jedním směrem, kam ukazovala ruka velikána. Je často až legrační jít na návštěvu k sousedům, kteří vědí, že jsme se vrátili po 23 letech z exilu. Jsou to věsměs hodní lidé, ale cítíš z nich cosi, co se nedá nijak lehce definovat. Ostych, opatrnost, potlačený vztek či vychca- ná vyčkávavost? Možná i náhle se probudivší stud. Jedno však mají všichni společné. Snaží se přesvědčit, snad ani ne svoje okolí, jako sebe, že nikdy nebyli opravdovými komunisty. Jo, v partaji byli, ale to musel být přece každý, že? Jak jinak by se dostala holka na vysokou, nebo táta do funkce mistra? Vezl jsem nedávno jednu starší dámu, jejíž syn je naším sousedem. Vyzvedl jsem ji v Dejvicích, kde obývá moderní třípokojový byt v solidní prvorepublikánské čtvrti. Je vdovou po plukovníku generálního štábu, proto ty Dejvice, aby to nebožtík neměl daleko. Vůbec na nic jsem se jí neptal, ale celou cestu mne krmila srdceryvnými historkami, jak tatík-plu- kovník nesouhlasil s „pomocí spřátelených armád“ a od té doby měl po ptákách. Na generála ho nepovýšili a málem ho z toho genštábu vylifrovali. No, dopadlo to dobře, nevylifro- vali, byt dokonce ponechali, se slušnou plu- kovnickou penzí, samozřejmě. Akorát mě pak napadlo, co všechno musel soudruh plukovník podstoupit, aby se na své pozici udržel. Jak potom musel ještě více přitakávat, podlézat, přikyvovat a servilně cintat, aby si uchoval přízeň a aspoň špetičku důvěry svých nadřízených soudruhů. Je to všechno docela stejné. Když válka skončila, najednou žádný Němec nebyl „opravdový nacista“. Jo, v partaji byl, ale to přece musel být každý! Nikdo z nich neměl tušení, že existují koncentráky a že se vyhlazují Židé, Poláci, Češi po tisících. Zrovna tak však, promluvíš-li s dnešním Čechem, nikdo neví, že existovaly české koncentráky, kde byli likvidováni jiní lidé, čeští lidé, jen proto, že se podobné totalitě, jako byla ta hitlerovská, nehodili do krámu. A to byli Češi, kteří likvidovali Čechy! Když jsem své tchýni, která byla též horlivou stranicí, připomenul hrůzy let padesátých, řekla mi se svátou prostotou: „Ale copak my jsme věděli o co jde? Copak jsem já znala nějakou doktorku Horákovou?“ Když bylo letos neblahé výročí 21. srpna 1968, vyběhlo pár televizních reportérů do ulic, kde zastavili několik mladých lidí s otázkou: „Co vám připomíná dnešní datum?“ Ve většině případů nepřipomínalo nic... Není to poněkud zvláštní, že jistá skupina českého národa, v jejíž čele stojí notoričtí přívrženci bolševického typu soudruha Štěpána, soudružky Švorcové či soudruha Grebeníčka, o srandistovi Sládkovi nemluvě, neustále mele jedno a totéž: „Sudeťáci jsou hrozbou naší zemi, Němci se zmocňují našeho průmyslu a tisku, NATO a členství v EU bude pro Českou republiku koncem její suverenity a samostatnosti.“ Jinými slovy, avšak se stejnou vehemencí, varuje paní Neudorflová. Bylo by zajisté trestuhodnou krátkozrakostí zapomenout na hrůzy, které našemu národu přinesl hitlerovský nacismus. Lidice, Ležáky, Terezín, Osvětim, Buchenwald, pankrácká se- kyráma či střelnice v Motole. A mnohá jiná místa, kde padali naši nejlepší lidé pod rukou nacistických vrahů. Nelze však zapomenout i na to, že pár let po válce se začalo znovu věšet a opět se za zdmi a ostnatými dráty koncentráků a věznic kupily stovky a tisíce nových nešťastníků. Rozdíl je pouze v tom, že prominentní a notoričtí náckové byli po zásluze tvrdě trestáni, bez jakékoliv možnosti promlčení svých zločinů, zatímco bývalí komunističtí zločinečtí lídři, a to i ti nejvyšší, si v klidu užívají svých penzí, píší paměti a mnozí z nich dokonce dělají všechno pro to, aby se jejich zrůdný systém vrátil. Je takřka morbidní vidět na televizní obrazovce lidi typu soudruž28 POLYGON 8/1996 [pageend30]ky Švorcové či pana Ransdorfa, kteří před očima milionů občanů proklamují své různé these a lži, tváří se nevinně a vůbec se na nic nepamatují. Je tomu asi dva roky, kdy jsem měl příležitost vidět reportáž, kterou učinila TV s bývalým óbrestébákem Lorencem. Žije nyní v luxusním obydlí v Bratislavě, velkoryse podniká a chová se nonšalantně. O své práci na bolševickém ministerstvu vnitra hovořil s viditelnou dávkou profesionální pýchy, zkrátka jako člověk, který je spokojen s dobře vykonaným dílem. Když se ho reportér zeptal, necítí-li se vinen, odvětil prostě: „Prečo? Ja som sa tolko snažil plniť úkoly, ktoré na mňa boli v tej istej dobe kladené. A samozrejme, snažil som sa ich plniť co najlepšie...“ Promítneme-li si vybledlé záznamy z Norimberských procesů, zjistíme, že velice podobné odpovědi vycházely z úst nacistických válečných zločinců. „Unschuldig“, „nicht schuldig“ - znělo unisonem soudní halou a svět tehdy žasnul nad tou drzostí. Ale proč? Vždyť i oni „konali svou povinnost v rámci tehdejších zákonů, jak nejlépe uměli“. Ano, byla to od nich drzost a nakonec jim vše bylo spravedlivě spočítáno. Od pana Lorence je to „pouze racionální vysvětlení“ profesionála, který ví, že jsou na něj všichni krátcí. Takže zatímco Němci (i ti sudetští) si svoje líbánky s Adolfem Hitlerem řádně odpykali a dodnes, jak známo, za ně pykají, chováme se my, Češi, jakoby nic a dokonce máme tu drzost ukazovat na jiné. Nebo je snad česká facka lepší než německá? Nebo konopná oprátka „made in Czechoslovakia“ pohodlnější než ta berlínská? A jakýpak je rozdíl mezi sadistickým zupákem s poetickým alias „Suchá lípa“, jenž lámal žebra v pověstném hradčanském „domečku“ našim nejstatečnějším vojákům, a neméně sadistickým gestapákem Boehmen z pražské Pečkárny? Máme, jak známo, jeden novoučký zákon, který přísně tresce propagaci a šíření fašismu a komunismu. Tedy nejen co se těchto zrůdných ideologií dotejče, ale i pokud jde o symboly, insignie, obrazy a jiné špupmákle. Není to tak dlouho, co byl docela seriózně popotahován šestnáctiletý puberťák, který si v rámci sázky o flašku rumu nechal na rameno vytetovat hákový kříž. Dostal tuším 18 měsíců podmínku. Plně souhlasím. Je blbej, ať pyká. Dali ho dokonce do televize, kde se na kameru kál a svého pochybení litoval. Několik dní poté se mi v kastlíku objevil pamflet KSČM. Pěkně vyzdobený kladívkem a srpem a plný keců o demokracii. Taky mi kolem chalupy chodí různí dotyční, oblečení do miličních „maskáčů“, ze kterých doposud nestačili odpárat příslušné insignie. Jak se zdá, nikomu to moc nevadí. Jako nevadí dvacetiletá sovětská okupace, čtyřicetileté područí pod komunistickým režimem, ekologicky zdevastovaná polovina země a zrosolovatělá páteř téměř celého národa. Myslím, že Čechům naprosto nic nebrání, aby rozvíjeli svoji národní komunitu, identitu a státnost takovým způsobem, který by poskytoval žádoucí stupeň seberespektu i respektu ostatních, a taktéž je nikdo nenutí, aby se pouštěli do diskusí, které by dlouhodobě jejich státnost zpochybňovaly, jak starostlivě nabádá paní Neudorflová. Má možná pravdu, že padesát let totality a nedostatek možností mravně, charakterově i intelektuálně růst, je stále ještě na Češích znát... To znát opravdu je. Jsem však přesvědčen, že Češi jako celek nejsou natolik naivní, aby se nechali zlákat do pasti. A v českém případě jde především o past grandiosní desinformace, snažící se o jediné: Aby český národ uvěřil, že vstup do NATO a Evropské unie je začátkem konce české samostatnosti, národní identity a stability, jak se snaží Čechům namlouvat Rusko, pan Grebeníček, pan Sládek a nyní i paní Neudorflová. Začíná být až legrační, jak všechny tyto chmurné hlasy si berou na pomoc otřepaný, ale pro značnou část českého národa stále ještě působící argument: Vlezte do EU a NATO a sežerou vás Němci! Nehádejme se však a položme si raději škádlivou otázku: Co pak, když do Evropy a NATO nevstoupíme, respektive oni nás do společenství nepustí? Pan Grebeníček a jeho souputníci na to mají odpověď. Pochopitelně nemohou (zatím ještě) říkat všechno naplno, a proto míní, že bychom měli být neutrální. Kdo jenom trochu přemýšlí, zjistí, že neutralita České republiky je naprostá pitomost. A pitomostem nevěří ani pan Grebeníček, naopak, to je moc chytrý pán. Takže by se velmi rychle zjistilo, že to s tou neutralitou nepůjde a hle - máme zde jedinou a dalšími „světlými zítřky“ naládovanou alternativu: Přivinout se opět na bratrskou hruď Sovětského - pardon Ruského společenství národů a připojených go- sudarstev. Paní Neudorflová se ve větší části svého článku dovolává znalosti historie a stýská si, že ani němečtí ani čeští historikové a politici ji neovládají. Jinými slovy, kdyby ji ovládali, řídili by se jí. Ona však historii ovládá a tudíž přišla na to, že Němci, jako národ silnější, agresivnější, měli myšlenku expanse vždy ve své politické filosofii, ospravedlňovanou nejrůznějšími koncepty superiority nad ostatními a nejrůznějším způsobem ji proti Čechům používali... Připouštím, že má paní Neudorflová pravdu. Ale jen poloviční. Němci jako národ silnější sice napadli Čechy, ale též napadli Francouze a Belgičany, taktéž Poláky, dokonce Řeky a Holanďany a Brity a nakonec i mnohem silnější Američany s ještě silnějšími Rusy. Pokud se nemýlím, všechny tyto národy se proti nim postavily se zbraní v ruce. Kromě jediného, a tím jsme byli my. Zkrátka, ani jsme si nepicli. Naopak, ve své filosofii národní připo- sranosti, ruchali jsme v junkrskách a waltrovkách až se z nás kouřilo. Až to bylo exilové vládě v Londýně nepříjemné. Protože Spojenci očekávali nejen sympatie, ale občas i nějakou akci. Těch pár stovek statečných mládenců, kteří v řadách francouzské, britské a poté i sovětské armády zachraňovali čest a prestiž československých branných sil, bylo jen onou výjimkou potvrzující pravidlo. Pravidlo, že bližší košile než kabát, pravidlo vyčkání až jak to dopadne, pravidlo všeobecné neangažova- nosti. Tato národní nechuť bojovat se nám pak vymstila nejen v roce 1938, ale poté i v roce 1948 a nakonec, za pomoci zrady mnohých, kteří dodnes beze studu žijí na svobodě, v srpnu 1968. Když jsme na podzim 1979 stáli proti kubánským jednotkám v Angole, (autor tohoto článku byl vysokým důstojníkem jihoafrické armády - pozn. redakce) tázal se mě kamarád- Jihoafričan, jak jsem se dostal do Jižní Afriky. Vysvětlil jsem mu, že jsem odešel v důsledku sovětské okupace. „Takže vy jste neměli armádu?“, zněla další otázka. „Jo, tu jsme měli, a docela slušnou“, odvětil jsem já. „Tak proč jste se, dammned, nebránili?“ Na to jsem již neměl vysvětlení. Vraťme se však k meritu věci. Myslím, že obavy paní Neudorflové jsou neopodstatněné. Nevím, kde bere zprávy o hromadném skupování nemovitostí v českém pohraničí. Já přímo v tomto pohraničí žiji, ale o žádném hromadném skupování jsem neslyšel. Není to prakticky ani možné, protože nikdo, kdo nemá české občanství a trvalý pobyt v ČR, nemůže se zakupoval kdekoliv na území tohoto státu. Konečně s tímto případem měli ještě před necelými dvěma lety problémy i emigranti, kteří, byť legálními občany ČR, neměli trvalý pobyt. Díky interpelaci skupiny poslanců byl tento zákon pozměněn, ovšem jen pro držitele českého občanství. Jiná věc je otázka investiční. Je pravdou, že německé firmy se snaží v ČR výhodně investovat. O to se však snaží i Francouzi, Američané, Rusové, Japonci a další. Nejsem ekonom, ale mám zato, že zahraniční investice, jakékoliv - pokud jsou solidní - mohou být jen ku prospěchu každého státu. Typickým příkladem může být Španělsko. Před několika dekádami se otevřelo především německým investorům, kteří tam skoupili celé pláže a postavili moderní hotely a rekreační zařízení. Dodnes jsem neslyšel, že by Německo plánovalo zabrání Španělska, či že by Španělé ztratili svoji identitu. Totéž platí pro Holandsko, Belgii a ostatní státy sousedící se Spolkovou republikou Německo. Myslím, že jedna věc je nezvratná. Jsme zasazeni na mapě Evropy tam, kde jsme byli odjakživa. Vedle Polska a Rakouska je naším velkým sousedem Německo. Nikoliv „Deutsches Reich“, ale demokratická Spolková republika Německo, která má za sebou 50 roků mírové spolupráce s prakticky celým světem. Je pochopitelné, že příslovečně pilní a akurátni Němci nám mohou občas znepříjemnit naši zamilovanou pivní pohodu. Ne však ozbrojenou invazí či jiným podobným násilím, ale lepšími pracovními výsledky, kvalitou výrobků a obchodní zdatností. To pak už ale bude míč v naší polovině a bude na nás, jak si s tím poradíme. Při nedávném mistrovství Evropy v kopané jsme jim dali málem „zahulit“. Česká televize pak udělala malou reportáž z průběhu zápasu Česká republika - BRD. Aby kameramani přiblížili divákům celou atmosféru události co nejvěrněji, prošli se svými kamerami Staroměstské náměstí, na kterém tisíce fanoušků, z větší části dosti již rozjařených, sledovalo přenos na obrovité ploše mamutí obrazovky. Dav byl k neutišení, dav převážně mladých Čechů, Němců, Angličanů a jiných národností. A pak nám Němci dali rozhodující gól. Jejich řady se zavlnily, vlajky zavlály, z českých hrdel se ozvalo zklamané zaúpění. A v tom kameraman, nevím proč, zabral detail rozeřvaného mladíka s poloprázdnou lahví Bohemian sektu v ruce, ječícího do kamery tato historická slova: „Dajčland šajsééé!“ Takže sorry, paní Neudorflová, v Praze se začíná, identita - neidentita, mluvit i německy. Dobrou noc! Jindřichovice, 28. října 1996 ■ POLYGON 8/1996 29 [pageend31]DOPISY ZŘEJMĚ S URČITÝMI ROZPAKY jste uveřejnili článek paní Neudorflové o sudetských Němcích a jejich právu na vlast. Pokládám to za správné; je úkolem tisku informovat o nejrůznějších názorech. Zda čtenář tyto názory přijme, je čistě jeho osobní záležitost. Nemohu si odpustit několik poznámek k tomuto článku. Především: co je to vlastně „právo na vlast“? Mají čeští exulanti toto právo? I oni opustili republiku za dost podobných okolností jako sudetští Němci, „vzdali se“ původní vlasti a většinou se integrovali do nového státu. A přece - k zemi, kde se člověk narodil, zůstává vřelý vztah, který snad může vzít ulice, ale žádný politik. Když Němcům odepřeme jejich „právo na vlast“, legitimujeme tím české orgány k tomu, aby podobně jednaly s českými uprchlíky. ... Nemohu se zbavit pocitu, že mnohým prostě vadí holá existence sudetských Němců, kteří cítí sounáležitost a také patriotismus, snad více než Češi v cizině. ... Není příjemný pocit pozorovat politiky při handrkování třeba o tom, jak nazvat „odsun“ před více než půl stoletím. K článku p. Zoufalého v Polygonu 7/96 mám také poznámku. Manželství v Německu byla skoro posvátná instituce a právo muže na pohlavní styk s manželkou naprostá samozřejmost. Když nyní právníci tyto středověké názory ruší a připouštějí možnost znásilnění v manželství, je to pokrok a nikoliv formalistický nesmysl justice. Znásilnění muže ženou patří mezi takové výjimečnosti, že snad nikde na světě se tím právní řád nezabývá.... Dr. Matoušek, Gabersee (D) „KONFLIKTNÍ SPOLEČENSTVÍ“ Náš kolega Milan Hulík - právník žijící v ČR a stálý spolupracovník Polygonu - podjal se velice záslužného úkolu: počal inventarizovat dějiny česko-německého soužití. Činí tak postupně už v několika číslech časopisu. A jelikož zatím dospěl teprve k Mnichovu, lze počítat s tím, že ještě dosti dlouho bude pravidelně zaplňovat každé číslo Polygonu nejméně třemi, někdy čtyřmi tiskovými stránkami těchto svých textů. Jelikož česko-německé vztahy patří bezesporu k nejdůležitějším soudobým tématům, považuji za přiměřené, jestliže Polygon bude i nadále věnovat „Kapitolám“ M. Hulíka tolik místa. Vzhledem k rozsahu a závažnosti této historické práce je však třeba autora požádat, aby - jak je ustáleným zvykem - uváděl průběžně prameny svých informací. Jen tak může čtenář posoudit jejich věrohodnost a případně si prostudovat podrobnosti přímo u zdroje. Je v této souvislosti jistě zajímavé, že poprvé od roku 1848 dospěli prominentní historici obou národů ke shodnému hodnocení posledního století vzájemných vztahů Čechů a Němců. Osmnáctičlenná komise historiků vydala po pěti letech společnou práci „Konfliktní společenství, katastrofa, uvolnění“. Devadesát stran dvoujazyčného textu líčí česko-německou historii od roku 1848 až do současnosti, patnáct z celkem devatenácti kapitol se zabývá dobou 1918 - 1948. Na společném díle se z české strany podíleli historici Beneš, Biman, Křen, Kural, Maidl, Malíř, PešeŘ a Prečan, z německé Brandes, Glettlerová, Herbst, Lemberg, Mommsen, Seibt, Heumos, Marková a Vierhaus. Dílo koordinovali z české strany prof. Křen, z německé prof. Vierhaus. Pražský týdeník Respekt přetiskl už koncem září šest kapitol, které se zabývaly těmito tématy: Světová hospodářská krize a její politické následky; Německá menšina a změny její politické orientace; Podstatné rysy nacistické okupační politiky v „protektorátu Čechy a Morava“; Odtržená tzy. su- detská území; Transfer obyvatelstva v plánech spojenců a československé exilové vlády; Vyhnání a vysídlení Němců. Ze stručných ukázek se dá soudit, že se historikům podařilo zvládnout tuto nesmírně ožehavou a rozporuplnou tematiku výborně a k oboustranné spokojenosti. Jejich vyváženou a s nadhledem vypracovanou společnou analýzu nebude moci ignorovat žádný seriozní badatel. Tím definitivně končí dlouhá éra jednostranných soudů a tendenční státní i skupinové propagandy. Předpokládám, že také autor Hulík pečlivě prostuduje tuto práci a zahrne její závěry do svých kapitol. Kdo bude chtít napříště psát o česko-ně- meckých vztazích, bude muset tyto nejnovější výsledky společného bádání expertů bezpodmínečně znát - stejně jako díla „Tschechen und Deutsche“ nebo „Czechoslovakia before Munich“ J. W. Brügela; Po- divenovu knihu „Češi v dějinách nové doby“; „Europas Weg nach Potsdam“ Wenzla Jaksche; standardní práce Ivana Pfaffa, Evy Hahnové a mnohou další „povinnou četbu“. Závěrem bych chtěl (coby nenapravitelný puntičkář) poukázat ještě na maličkost: ustálená zkratka Henleinovy partaje byla SdP, nikoli SDP. Dodatek: Tyto řádky jsem napsal bez znalosti Polygonu číslo 7. Po jeho obdržení a pročtení bych chtěl dodat ještě několik slov: Jako pamětník (tehdy mladý, nicméně zúčastněný či postižený) jsem začal s obzvláštním zájmem pročítat Hulíkovu kapitolu „Protektorát“. Můj zájem však rychle slábnul, když jsem zjistil, že jde zase jen o kompilát (opět bez uvedení pramenů) dávno známých skutečností, popřípadě jejich oficiální verze za všech poválečných režimů. Už jsem chtěl článek odložit s tím, že se z něj bohužel sotva dozvím něco nového. Pak jsem ale narazil na odstaveček s tímto objevným tvrzením: „ ... nebýt obludných rasových teorií, mohli být (židé v protekto- rátě) jazykově pokládáni za Němce. Od dob císaře Josefa II., který je osvobodil z ghett, mu za to zaplatili svou germanizací. Mateřskou řečí židů se pak stala němčina. V této řeči slyšeli i povely, které je hnaly do plynových komor. “ Potud Milan Hulík. Přejděme nevyslovené „a tudíž se jim dostalo po zásluze“, které z té argumentační řady čiší mezi řádky. A odhlédněme od faktu, že Židé povely na poslední pouti mnohdy slyšeli v němčině velice špatné, totiž od horlivých esesáků ukrajinských a litev- ských. Generalizující tvrzení o němčině coby „mateřské řeči čs. Židů“ je nicméně nedoložené, neboť chybné. Svědčí o tom, že se autor příliš neinformoval třeba o židovském podílu na české kulturní tvorbě dvacátých a třicátých let. Zřejmě ale také nezná výsledky sčítání lidu z roku 1930, kdy z 375.000 Židů v ČSR uvedlo 204.000 národnost židovskou, 87.000 českou a jen 48.000 německou. Paušálnost a nepreciz- nost při nejmenším tohoto Hulíkova tvrzení je o důvod víc, proč by měl uvádět prameny, z nichž čerpá. Věřím, že nemá důvod, aby před námi své zdroje tajil. Jiří Loewy, Wuppertal K článku M. Neudorflové SUDETŠTÍ NĚMCI A JEJICH „PRÁVO NA VLAST“ (Polygon č. 7/96) V knize Václava Havla ,Na začátku bylo slovo“ se dočteme, že „žijeme v zemi, ve které je velká svoboda slova. Tuto svobodu může každý využít ke všemu možnému, aniž by si toho nevyhnutelně ostatní povšimli nebo aby se jí museli zabývat.“ Předpokládám, že jste tuto knihu pozorně četla. Z Vašeho článku „Sudetští Němci a jejich právo na vlast“ čiší naprosto jednostranná informace a nechtěla bych se, což bylo původně mým úmyslem, detailně zabývat každým odstavcem uvedené publikace. Články, které uvádějí tento problém na pravou míru, jsme měli už příležitost i v Polygonu číst. Je nám všem jasné, jak je velice závazné cokoli psát, tj. užívat „SLOVA“ ve smyslu Havlovy knihy. O to hůř, když se toto SLOVO zneužívá k šíření desinformativních polopravd a nepravd. Je s podivem, že Vy, jako historička, jste takovou studii napsala. Z kterých pramenů jste tuto historii přebírala, kde a co jste studovala? Ve svém článku doslova doporučujete su- detským Němcům, že by „měli daleko víc studovat historii, zvláště druhých národů a z jejich hlediska“. Potud Váš citát. Totéž považuji za nutné pro všechny, kdo se chtějí podobnými problémy zabývat. V první řadě historikům. Nad’a Niederlová, Švýcarsko K témuž článku M. Neudorflové Už redakční úvod je zarážející: časopis má prý být tvořen podle demokratických zásad. Demokracie je politický systém, k němuž lepší alternativu neznáme. Ale od dobrého časopisu očekávám, že bude redigován především na základě kvality obsahu a formy, a ovšemže svobodomyslně a pluralisticky. 30 POLYGON 8/1996 [pageend32]Kvalita dotyčného příspěvku je ale skutečně „demokratická“ v tomto smyslu: vyjadřuje libovolná mínění, o spolehlivé prameny, dějinné skutečnosti ani o logickou argumentaci se příliš nestará. K tomu pár příkladů, ostatní nepodložená tvrzení, ohřívání starých mýtů a poplašných volání nelze než ponechat bez komentáře. • Sudetští Němci se prý „zbavují zodpovědnosti za zničení Československa, za německou okupaci a zločiny, které způsobila“, vcelku jsou líčeni jako agresivní živel v tradicích špatného nacionalismu. Sleduji po léta i retrospektivně veřejná prohlášení a požadavky sudetoněmeckých organizací z přímých pramenů, ale s takovými rysy jsem se tam nesetkal. Neprojevují ani nej menší odklon od celoněmeckého naprostého odsouzení nacismu a zároveň od spoluzodpovědnosti za jeho zločiny. Setrvávají důsledně na vlastních sudetoněmeckých prohlášeních a stanovách, především na zřeknutí se pomsty a odplaty, na vyjádření vědomí spoluviny a lítosti za nacistické zločiny na českém národě (oficiální prohlášení sudetoněmeckého mluvčího, tehdejšího ministra Seebohma, 1963). Kladou důraz na zásadní politický i mravní rozdíl mezi legitimními - a zcela marnými - snahami o územní samosprávu Němců v předválečném Československu a jejich pozdějším spojenectvím s říšským nacismem. Náš článek jim soustavně podsouvá opak. Líčit sudetoněmecké organizace jako pokračovatele nacistických tradic je nepodloženou pomluvou, kterou ovšem komunistická propaganda po desítiletí pěstovala a neseriózní část současného českého tisku v tom pokračuje. • Češi byli podle paní Neudorflové během národnostního zápasu převážně v obranné pozici. Ve skutečnosti byla doba onoho zápolení, tedy především mezi 1860 a 1914, dobou všestranného vzestupu Čechů, tuzemští Němci ztráceli jednu pozici za druhou. Byly to ovšem převážně pozice výsadní, nicméně to byli nezbytně oni, kdo byl nucen jednat po celá ta desetiletí skoro výhradně obranně. Tvrzení o českém obranném postavení je přímo znevažování tehdejšího úspěšného dobytí adekvátního postavení v zemi. Ve skutečnosti jsme byli na postupu a klidně na to můžeme být hrdi, nemusíme hrát stále roli utlačovaného chudáčka. Jinou otázkou je ovšem pokračování tohoto postupu za republiky, které dosažené rovnovážné postavení zvrátilo v neprospěch Němců. V těchto souvislostech působí poznámka na adresu sudetských Němců, že „by měli daleko víc studovat historii, zvláště druhých národů a z jejich hlediska“, značně groteskně. • Autorka tvrdí, že sudetoněmecké organizace „dělají tlustou čáru u samého aktu odsunu“ a brzy zase, že „staví utrpení odsunutých Němců na roveň zločinům spáchaným na českém národě během německé okupace“. Tedy takový rozpor by si sotva dovolovali. Podobně se nesrovnávají tvrzení, že „většina sudetských Němců byla schopna si vybudovat velmi vysokou životní úroveň a značná část i prostředky na investice“ a zároveň, že „do německé společnosti začali být přijímáni, až když Turci v Německu vytvořili něco jako společenskou podtřídu“. Další úvahu článku o tom, jak by se měl český národ a stát v současnosti a v budoucnosti prosadit proti domnělé německé expanzi - intenzivně pěstovat vědomí jejich proradnosti a mravně politické špatnosti, s určitými skupinami vůbec nediskutovat, určitá témata vůbec nepřipustit - by určitě k sebevědomému a pevnému národnímu postavení nevedly. Zdravý partner je ochoten bez předsudků, bez tabu, bez komplexů a bez zavilého podezírání jednat otevřeně a bez zábran s kýmkoliv. Jen tak si může vytvořit postavení věrohodného sebevědomí. A jen tak obstojíme vůči německým sousedům i někdejším spoluobčanům. I když - a právě když - jim nebudeme podsouvat věrolomnou expanzivnost. Jiná pozice vůči nim, než zdravé vědomí rovnoprávného - i mravně rovnocenného - partnerství, nemá dobré vyhlídky. Roland Mareček, Montpellier (F) DEMOKRACIE JE DISKUSE, dává právo projevovat různé názory. Dodržování této zásady si u Polygonu velmi vážím. Je otázka, zda odsuzuji bezpráví. Nacismus byl odsouzen v Norimberském procesu a viníci a celý systém, který zavedli (postupovali podle tehdy jimi platného „zákona“), je zavrženíhodný. Je otázka, zda u nás byla po 9. květnu 1948 nastolena demokracie s tomu odpovídajícím právním řádem, nebo zda zvítězila hrůzovláda. Odpovědí na nacistická zvěrstva byl Norimberk, odpovědí na vraždy a násilí komunistů u nás byla amnestie! Kolektivní vina nemá oprávnění za žádných okolností, je odsouzeníhodná. Argumentace, kterou nacházíme v příspěvku historicky paní Neudorflové „Sudetští Němci a jejich právo na vlast“ se v mnohém shoduje s vývody Sládkových republikánů a Grebeníčkových komunistů. Její závěry by těžko mohly být platformou připravované česko-německé dohody. Obě tyto strany ji zásadně odmítají. Je otázka, zda respektujeme „Listinu lidských práv a svobod“, která je součástí Ústavy České republiky. Dovolím si citovat: „Hlava třetí, práva národnostních a etnických menšin. Článek 24: Příslušnost ke kterékoli národnostní nebo etnické menšině nesmí nikomu být na újmu.“ Bylo by absurdní z tohoto práva vylučovat kohokoli proto, že se narodil jako Cikán, Švýcar nebo Němec. V posledních svobodných volbách v Československu 19. května 1935 se pro Sudetoněmeckou stranu (henleinovce, nacisty) vyslovilo 1,249.530 voličů, ostatní německé strany získaly 605.122 hlasů (němečtí sociální demokraté, němečtí agrárníci a křesťanští sociálové). Odsunuti - až na nepatrné výjimky - byli ,Jcolektivně“ všichni Němci. Na určité části závěrů paní Neudorflové můžeme najít odpověď při setkání mezi českou a německou mládeží v Poličce tohoto roku, kterého se zúčastnil německý prezident Herzog a náš prezident Havel. Herzog při této příležitosti uvádí: „Národní stát skončil, ale nepřestanu žít jako Němec. To, co se dříve chápalo jako národní stát, kdy vlastní stát byl nade vše, to je minulost.“ K tomu Václav Havel dodal: „Já se slovy pana Herzoga plně souhlasím. Není absolutně žádnou mou zásluhou, že jsem se narodil jako Čech, Němec nebo Argentinec... to samo nemůže být důvodem k hrdosti, nebo dokonce k pocitu, že jsem lepší než jiní. Jsem-li pyšný na to, že jsem Čech a to mi stačí k sebevědomí, tak jsem sice Čech, ale vůl.“ Poznámka redakce, která je v tomto článku uvedena, by mohla mít dvojí vysvětlení. Citát: „Po vstupu ČR do EU, o který čeští politici tolik usilují, bude mít každý příslušník Evropské unie možnost se v České republice usadit, tedy i Němci.“ Máme v tom vidět vysvětlení, nebo varování. Jedná-li se o vysvětlení, tak je to docela správné. Základní lidská práva a svobody neeliminují nikoho, nikoho nediskriminují a už vůbec ne z národnostních důvodů. Zkušenosti s tím mají mnozí exulanti, kdy jako Češi podnikali (i Baťa!), zakoupili pozemky a třeba i domy v Kanadě, Francii, Švýcarsku a i v Německu. Jedná-li se o varování a upozornění na to, že by se Němci (ale i příslušníci jiných národů) mohli usadit kdekoli, třeba i v ČR, pak asi budeme požadovat, aby Evropská unie z tohoto práva vyloučila Němce - ale ponechala toto právo ostatním, tedy nám Čechům, Francouzům, Italům atd. Jistě zajímavý aspekt, dokonce v době, kdy právě Německo podporuje náš přístup jak do EU, tak i do NATO. To má být záruka naší bezpečnosti a demokracie. Proti tomuto přístupu jsou v našem parlamentě skutečně jen republikáni a komunisté. Dr. Otakar Zoufalý, Neubulach (D) Dodatek redakce: Redakční poznámka k článku M. Neudorflové byla míněna tak, že čeští politici asi nevědí, co chtějí. Nechtějí, aby se vrátili Němci do Cech, ale chtějí do EU. Nechť se tedy rozhodnou: ať buď otevřou republiku Evropě nebo ať ji opět obepnou ostnatým drátem a oddělí ji od ostatního rozumného světa. Jen jedno z toho je možné. ■ SOUKROMÁ OZNÁMENÍ PRODÁM LEVNÉ kyjovský kroj. Telefon 0042-2-311 9858. JE Ml 54 LET. Za 6 let mi bude 60. Chtěla bych si ještě něco užít. Jsem hezká bezdětná vysokoškoláčka, bývalá New- yorčanka a Pařížanka. Kdo mě vezme na dovolenou a nebo mě pozve k sobě? Ve dvou je tak krásně! - Nabídky prosím pod zn. „WH-8/96“ na adresu Polygonu. POLYGON 8/1996 31 [pageend33]No comment ! Dopis J. J. z Lexingtonu, USA, prezidentu ČR (27. září 1945): Vážený pane presidente, obracím se na Vás se žádostí, abyste v souladu se svým právem stanoveným v čl. 64 odst. 1 zákona 182/1993 Sb. o Ústavním soudu podal návrh Ústavnímu soudu na zrušení všech ustanovení zákona 87/1991 Sb. o mimosoudních rehabilitacích, která určují, že občanství České republiky je podmínkou vrácení majetku a částečného odškodnění za okradení komunistickým režimem. Ústavní soud ČR dne 12.7.1994 vyjádřil souhlas s návrhem podaným 53 poslanci 18.2.1994, aby byla zrušena podmínka trvalého pobytu v zákonu č. 87/1991 Sb. o mimosoudních rehabilitacích. Nebyla ale zrušena podmínka občanství. Největší skupina lidí, které podmínka občanství poškozuje, jsou, jako já, občané USA, naturalizovaní po roce 1957. Tito lidé a ani já neměli možnost získat občanství ČR podle zákona č. 88/1990 Sb. do 31.12.1993. Vznikla tedy situace, kdy právní řád ČR zvýhodňuje bývalé uprchlíky téměř všude na světě tím, že jejich lidská práva jsou v ČR respektována, oproti občanům USA, kteří tuto výhodu nemají. Je to jen proto, že jsou občany USA, že se jimi stali po roce 1957 a že ČR bohužel nezaujala k úmluvě o naturalizaci z r. 1929 mezi ČSR a USA stejný právní postoj jako ten, který od roku 1967 má druhý partner této archaické úmluvy, USA. V současné podobě je zákon č. 87/91 Sb. (a podobný zákon 229/91 Sb. o půdě) v rozporu s ústavou ČR, podle jejíhož článku 10 jsou mezinárodní úmluvy o lidských právech a základních svobodách bezprostředně závazné a mají přednost před zákonem. Podmínka občanství porušuje tytéž části ústavy ČR a tatáž ustanovení mezinárodních dohod o lidských právech jako podmínka trvalého pobytu. Apeluji na Vás, abyste tyto skutečnosti zvážil a tím, že podáte příslušný návrh Ústavnímu soudu, se zasadil o brzké uvedení právního stavu v ČR do souladu s ústavou, s mezinárodně platnými právními normami a se závazky, plynoucími z členství ČR v Radě Evropy. Dovoluji si na závěr poukázat, že v mém případě rozhodně nejde o sebemenší nápravu křivd napáchaných na mně v minulosti komunistickým režimem. Naopak, podmínkou státního občanství mně zákon 87/91 Sb. způsobil křivdy zcela nové. Již déle než pět let jsem zcela bez náhrady obírán o veškerý prospěch a použití svého soukromého majetku postkomunistickým státem. Proč by měla tato situace trvat věčně, jak určuje současný stav nově přijatých zákonů? Za Vaši pomoc Vám předem děkuji a upřímně se těším na odpověď. S úctou Váš J. J. Odpověď Kanceláře prezidenta republiky V Praze dne 27. října 1995 Č.j.: L 338/95 612 139/95 Vyřizuje: Mgr. Fetter/3374 Vážený pane, ve svém dopise ze dne 5. října 1995 se domáháte toho, aby prezident republiky podal návrh Ústavnímu soudu na zrušení všech ustanovení zákona č. 87/91 Sb., ve znění pozdějších předpisů, zejména pak Nálezu Ústavního soudu č. 164/94 Sb., která určují, že občanství České republiky je podmínkou vrácení majetku podle tohoto zákona. Konstatujete, že je nutno zrušit nejen jiodmínku trvalého pobytu, což učinil Nález Ústavního soudu, ale i podmínku občanství. Při řešení ústavnosti podmínky trvalého pobytu ve smyslu Vámi napadeného zákona zvažoval Ústavní soud, jak vyplývá z odůvodnění jeho nálezu, zejména č. 14 odst. 1 a odst. 2 Listiny základních práv a svobod, ačkoliv se jej návrh skupiny poslanců vysloveně nedovo- lával. Podle tohoto článku svoboda pohybu a pobytu je zaručena. Každý, kdo se oprávněně zdržuje na území ČSFR (nyní ČR), má právo sbodně (sic!) ji opustit. Podmínka trvalého pobytu ve svých důsledcích ústavně zaručenou svobodu pobytu a pohybu ignorovala. Naproti tomu se domníváme, že podmínka občanství není v rozporu s normami ústavního pořádku České republiky. Již Ústavní soud konstatoval v odůvodnění k nálezu, že možnost výslovného omezení nabývání určitých věcí do vlastnictví pouze některými subjekty obsahuje čl. 11 odst. 2 Listiny, který uvádí, že „zákon může také stanovit, že určité věci mohou být pouze ve vlastnictví občanů nebo právnických osob se sídlem v ČSFR“ (od 1.1.1993 v ČR). Toto ustanovení pak poskytuje zákonodárci prostor pro vyloučení určitých subjektů z okruhu těch, u nichž by restituční titul eventuálně přicházel v úvahu. Vámi napadaná ustanovení tedy neshledá- váme protiústavními a není zřejmě možno dosáhnout jejich změny prostřednictvím Ústavního soudu. To by mohlo být možné jedině doplněním pozitivní právní úpravy, kterou se můžete pokusit iniciovat u subjektů nadaných zákonodárnou iniciativou - nyní podle Ústavy ČR poslanci a vláda. Pakliže se s naším vysvětlením nespokojíte nebo s ním nesouhlasíte, můžete se svých požadavků domáhat prostřednictvím individuální ústavní stížnosti ve smyslu §72 odst. 1 písm. a/ a §74 zákona č. 182/93 Sb., o Ústavním soudu. S pozdravem JUDr. Brigita Chrastilová v.r. ředitelka legislativně právního odboru Dopis J. J. ze 7.6.1996 prezidentu ČR: Vážený pane presidente, zasílám Vám svou žádost znovu, protože jsem se od Czech Society for the Preservation of Human Rights (v Los Angeles, CA) dozvěděl, že jste dne 21.5. obdržel novou knihu „ Ústava a ústavní řád“ od prof. Václava Pavlíčka a že jste vyjádřil naději, že „ji budou studovat všichni, kdo se dopouštějí nesprávných výkladů Ústavy“. CSPHR monitoruje dodržování lidských práv v České republice a informuje pravidelně tisk, vlády, veřejnost a jiná občanská sdružení. Ve svém dopise JUDr. Chrastilová: - Překroutila znění i význam nálezu č. 164/91 Sb. ze dne 12.7.94, jak snadno zjistíte porovnáním s textem tohoto nálezu; - zcela zavádějícně vymyslela svůj vlastní chybný výklad čl. 11 odst. 2 Listiny; - uvedla, že její úřad „neshledává napadaná ustanovení protiústavními“, ačkoliv podle Ústavy takový případný závěr náleží Ústavnímu soudu; - doporučila mi, abych apeloval na vládu (!!!), ačkoliv jistě ví, že oficiální stanovisko vlády, zaslané Radě Evropy panem Hejčem z MZV dne 27.9.95, nedává naději, že by vláda ustanula ve svém třídním boji proti bývalým uprchlíkům; - naprosto nesprávně uvedla, že se mohu podle čl. 72 (1) a/ a čl. 74 zákona 182/93 Sb. odvolat k Ústavnímu soudu - to prostě není pravda. Byl bych vpravdě raději, kdyby ministr zahraničí Zieleniec byl nelhal českým poslancům ohledně dvojího občanství pro Čechy v Americe: není pravda, že jsem od roku 1990 měl možnost zažádat o vrácení svého občanství podle zákona 88/90 Sb. a že jsem této možnosti „nevyužil“. Doufám, že moji žádost opět objektivně uvážíte a těším se na odpověď. S úctou Váš J. J. Odpověď Kanceláře prezidenta republiky 606.687/96 V Praze dne 25. června 1996 Vážený pane J., obdrželi jsme k zodpovězení Váš dopis, kterým jste se obrátil na pana prezidenta v záležitosti dvojího státního občanství pro bývalé čs. občany, kteří nyní mají státní občanství USA. Dovolujeme si upozornit, že Zákon o nabývání a pozbývání státního občanství ČR je založen na principu jediného státního občanství. Pokud byste si přál získat podrobnější informace, doporučujeme Vám obrátit se na Civilně správní úsek Ministerstva vnitra. Co se týče Úmluvy o naturalizaci uzavřené mezi ČSR a USA v r. 1928, sdělujeme, že byla předmětem řady jednání, zatím však zůstává v platnosti. V této záležitosti by Vám podalo informace Ministerstvo zahraničních věcí. Se srdečným pozdravem PhDr. Rážová v.r. Lexington 24. srpna 1996 Váženy pane presidente, ve svém dopise z 25.6.1996 mi PhDr. Rážová sdělila informace o dvojím občanství a o Úmluvě z roku 1928 o naturalizaci. O tyto informace jsem však nežádal. J. J. 32 POLYGON 8/1996 [pageend34]Prodej Polygonu v České a Slovenské republice nemůže pokrýt náklady spojené s jeho výrobou. Prodává se tam za 25,- Kč vč. poštovného. Rozdíl mezi prodejní a výrobní cenou je hrazen z dobrovolných darů a sponsoringu. Za sponsoring je v našem případě považován minimální obnos 300,-CHF (nebo ekvivalent v jiné měně). Sponsorin gem na rok 1996 přispěli: Agentur Pazdera, Zürich (CH) - Blanka a Rudolf Linkoví, Göteborg (S) Dr. Ed. Vedral, Cicero, IL (USA) - Ruda Chalupa, Uppsala (S) - Dr. P. Straka M.D., Quito (Ecuador) Anonymní sponsor z Quatemaly - Olga Jonášová, MD (USA) Pro rok 1997 již zaslali sponsoring: JUDr. Milan Hulík, Praha - Josef R., St. Paul, USA - Karel J., penzista, Curych Srdečný dík! UBYTOVÁNÍ V PRAZE Třípokojový byt s kuchyni a příslušenstvím v Praze, blízko stanice metra, za rozumné ceny. Volejte ++42-2-2425 0722 nebo pište na: J. Plíhal, Mánesova 48,12000 Praha 2 PRODEJNA ČESKÝCH KNIH PŮJČOVNA ČESKÉHO VIDEA je otevřena denné na Badenerstrasse 698, 8048 Zürich Telefon 01/431 68 78 Telefax 01/432 95 92 ŠPANĚLSKO - DENIA - COSTA BLANCA Atraktivní nabídka nemovitostí - byty, bungalowy, vily, pozemky v nej krásnější části Bílého pobřeží. - Prodej a pronájem. Bližší informace podá: Věra Divoká S C./Cop 14, 1. patro E-03700 Penia (Alicante) B 0034(9)6/578 58 36, fax 642 21 33 Osobní návštěvy podle dohody Právní pomoc čtenářům Polygonu poskytne JUDr MILAN HULÍK advokátní kancelář Bolzanova 1 115 03 PRAH A 1 Telefon / telefax: +42-2-24 21 04 49 NA AZUROVÉM POBŘEŽÍ strávíte krásnou dovolenou v zimě i v létě. V zimní sezóně, když kvetou mimózy, se můžete zúčastnit četných karnevalových průvodů a koncertů, slavnosti sklizně citronů a pomerančů nebo slavnosti mimózy v Saint-Raphaělu, lázeňském městě mezi Saint-Tropez a Cannes. Je to nejvhodnější období k seznámení se s krásami francouzské Riviéry. Od května do října Vás tam přivítají mořské pláže. Že je Riviéra drahá? Najmete-li si dvoupokojové apartmá s možností vaření, vyjde Vám dovolená levně. Pište o bližší informace na adresu: Les Tourterelles, 47 Allée du Touring Club, F-83700 Saint-Raphaël nebo volejte večer 0033-494 82 37 41 POLYGON 8/1996 33 [pageend35]OVOCNÁ CUKRÁRNA V GÖTEBORGU VÁM NABÍZÍ: ovocné polévky, ovocné speciality, ovocné zmrzliny, ovocné dorty FIT FOR LIFE Těšíme se na Vaši milou návštěvu. RODINA LINKOVA Tràdgàrdsgatan 2 S-411 08 GÖTEBORG Telefon 031 /130129 SPANIEN - IMMOBILIEN seit 1984 DENIA und Umgebung COSTA-BLANCA Informationen bei: IMMOBILIEN WILLY BÄR Postfach 282 CH - 8494 BAU MA Tel. / Fax: 052 / 386 32 33 Direktwahl Spanien: 0034-09-607 851 AGENTUR Pazder a für Versicherungs-, Finanz-, Unternehmens- und Rechtsberatung; Treuhandbüro sowie Handel mit und Vermittlung von Immobilien ♦ Neutrální expertizy. ♦ Porady v pojištění, financování, podnikání, koupi a prodeji nemovitostí. ♦ Budete dědit ve Švýcarsku, České nebo Slovenské republice? Pozor na paragrafy! ♦ Jak vysoký bude Váš důchod? ♦ Jak dlouho budete pobírat výplatu v případě nemoci či úrazu? ♦ Zajímáte se o koupi akcií, obligací apod ? ♦ Znáte výhody "třetího sloupce jistoty"? ♦ Chtěli byste vědět, co je nezbytné a co více či méně nutné v otázkách pojištění? ♦ Vyřizujeme náhrady škod z pojišťoven ve Švýcarsku, SRN, ČR, SR. ♦ Platíte vysoké daně? Švýcarské bankovnictví a pojišťovnictví skýtá nejvyšší možnou záruku solidnosti a bezpečí. Nejsme vázáni žádnou společností, můžeme Vám proto ve všech směrech vždy optimálně a objektivně poradit. POJIŠTĚNÍ NÁVŠTĚV z České a Slovenské republiky či jiné země Jistě Vám přijde vhod možnost uzavřít výhodné pojištění na nemoc, úraz, úmrtí event, převoz nemocného či zemřelého na náklady pojišťovny. O tom všem Vám milerádi podáme podrobné informace. Denně jsme Vám k dispozici již více než dvě desetiletí na adrese: Pazdera Kreuzplatz 20, 8008 ZÜRICH, Schweiz Tel. +41-1-932 3222, Fax +41-1-932 5203 [pageend36]