PROSTOR NEZÁVISLÝ ČASOPIS ROČNÍK III ČERVEN 1988 ÚNOR 1990 CENA 25 KČS poznámky diskuse stati a úvahy myšlenkové proudy XX. století náš rozhovor 11 fejeton anketa recenze dopisy, názory, polemiky slovník politického myšlení literatura [pageend1]PROSTOR, nezávislý časopis kulturně politická revue, vychází v Praze 4 x ročně Redaktor: Aleš Lederer Cena jednotlivého čísla: Kčs 25, předplatné na 1 rok: Kčs 100. Objednávky na adresu redakce. Pro zájemce ze zahraničí cena: US dolarů: 2,50, roční předplatné US dolarů: 10. Bankovní spojení Korunové konto: Komerční banka, pobočka Praha 2, Václavské nám. 42, 11003 Praha 1, č. ú.: 3445-021, Aleš Lederer Devizové konto: ČSOB, a. s., Na příkopě 14,115 20 Praha 1, č. dev. ú.: 3483-49880, Aleš Lederer Druhé, upravené vydání. Uzávěrka tohoto čísla 5. června 1988. Uzávěrka druhého, upraveného vydání 1. února 1990. Uveřejněné příspěvky nemusí vždy odrážet názory redakce. Nevyžádané rukopisy se nevracejí. © PROSTOR, soukromé nakladatelství a vydavatelství Aleš Lederer, Sudoměřská 13, Praha 3,13000 [pageend2]Červen Únor nezávislý časopis ročník III. číslo 11 reprint 1968 POZNÁMKY DISKUSE Rok 1968 STATI A ÚVAHY Na současné téma R. S. První despotické utopie Paul Johnson O vlastnictví John Locke MYŠLENKOVÉ PROUDY 20. STOLETÍ Totalita a proces Albert Camus NÁŠ ROZHOVOR - Na začátku je dobrý skutek (rozhovor s Petrem Pithartem) FEJETON Jaro je tady - '88 Jan Vávra ANKETA - Anketa na téma „1968" RECENZE - Nesnesitelný Milan Kundera Jiří Sirotek Carlos Saura: Eliso, můj živote R. Starý DOPISY, NÁZORY, POLEMIKY SLOVNÍK POLITICKÉHO MYŠLENÍ POVÍDKA Pyšná princezna and the others Jan Vávra 1988 1990 3 7 23 69 81 97 107 115 139 143 151 161 169 173 181 PROSTOR [pageend3]ÚVODNÍ SLOVO KE ČTENÁŘI Na této straně v samizdatové podobě časopisu obvykle stála reklama na některou z knih z rovněž samizdatové edice Prostor. Hodně se však za poslední týdny a měsíce změnilo nejen kolem nás, ale díky událostem i v nás samotných. Mnohé se tudíž změnilo také v původně samizdatovém časopise Prostor. Poprvé nyní vychází tiskem a prostřednictvím oficiální distribuce se dostává ke čtenářům ve všech krajích naší země. A namísto reklamy na jednu z knížek čtete několik úvodních nicméně nutných — objasnění. Časopis Prostor začal vycházet v roce 1982. K úzkému okruhu čtenářů se dostával nepravidelně. Intervaly mezi jednotlivými čísly se pohybovaly od čtvrt do jednoho roku. Nyní držíte v ruce v pořadí jedenácté číslo, které vzniklo na jaře 1988 a v létě téhož roku se dostalo k onomu těžko specifikovanému okruhu „vyvolených“ čtenářů. Toto číslo doznalo oproti samizdatovému vydání jen minimálních změn. Aktualizována byla rubrika poznámek. Vše ostatní zůstalo prakticky v té podobě, v jaké spatřilo světlo světa v tehdejším samizdatovém provedení. Jeden příspěvek byl vypuštěn, dva naopak přidány. Rádi bychom, aby časopis vycházel pravidelně a to 4 x ročně: v březnu, červnu, září a prosinci. Vzhledem k tomu, že čísla 11, 12 a 13 budou reedicemi samizdatových vydání, kterými chceme upoutat pozornost čtenáře a zároveň je seznámit s úrovní a charakterem časopisu, vyjdou tato čísla v kratším časovém sledu. Jelikož technické možnosti nedovolují vydat zpětně všechna čísla, uvažujeme případně o jakémsi výběru nejlepších textů z čísel 1 10. Záleží na Vás, čtenářích, bude-li o takový výběr zájem. Nezbývá tedy, než vám popřát hlavně dostatek trpělivosti nad následujícími stránkami a v případě, že byste si tento nově vzniklý časopis oblíbili natolik, že byste se chtěli stát jeho pravidelnými odběrateli či přímo předplatiteli, učiňte tak v co nejkratší době na uvedené adrese. Těšíme se na Vaše kritické dopisy, které nám pomohou v další práci, a na brzkou shledanou v Prostoru č. 12. V Praze, v lednu 1990 Redaktor [pageend4]„Můžeme o roce 1968 rozvažovat donekonečna, můžeme jej nahlížet z nejrůznějších úhlů, podobně jako kol něj rozvíjet četné hypotézy co by, kdyby. Ale pamětníci se většinou sjednotí v tom, že byl tento rok jedinečný zážitkem probuzeného národního vědomí, zážitkem sebeuvědomění národa, který po dlouhých mrákotách procitl. Tragičnost nového národního probuzení netkví pouze v srpnové intervenci, ale také v rychlém vyhasínání krátce prožívané národní jednoty. Snad to byla opravdu pouhá euforie, po níž velice záhy vlastně nic nezbylo. Byla by chyba zúžit si ten stav myslí a srdcí na pouhý poryv nacionalismu. Probíhala zde přece nezanedbatelná mravní revoluce směrem k pravdivosti, otevřenosti, poctivosti, směrem k mezilidské důvěře. Přehlížíme Československo uplynulého dvacetiletí a vidíme pohyb směrem opačným, k stagnaci, demoralizaci a dezintegraci. Z tohoto hlediska snad můžeme konstatovat, že jedním z nejdůležitějších mravních, všelidských zisků roku 1968 byla proměna ve vztahu lidí ke společnosti. Jedním z klíčových slov té doby byla „republikaPrávě slovní spojení „naše republika" vyjadřovalo obnovené vědomí ve smyslu účastnickém, ne-li vlastnickém: lidé znovu nacházeli pocit, že země je opět jejich obcí, jejich věcí, jejich věcí veřejnou — res pu- blicou. Normalizační období dosvědčuje, že bez těchto hodnot — vědomí národní sounáležitosti a vlastnického vztahu k republice — nemůže společnost dost dobře prosperovat nejen duchovně, ale ani ekonomicky. Právě tyto dvě hodnoty pokládáme za rozhodující mezi klady, které konec 60. let přinesl. Hospodářské zaostávání, to je hořký plod ignorace těchto hodnot anebo marné snahy je něčím nahradit, co však nebylo plnohodnot- £ 99 ne. 1968 „Dvacet let obchází naší zemí neviditelné, ale všudypřítomné strašidlo. Jmenuje se rok devatenáct set šedesát osm. Nutno přiznat, že straší všechny. Vládnoucí garnitura se s panickou hrůzou snaží tehdejší události vymazat z vědomí národa, což působí zvlášť komicky v období právě probíhající Gorbačovovy přestavby. Na druhé straně způsob, jakým je přestavba v širokých vrstvách přijímána a vykládána svědčí o tom, že ideály roku 68 stále zaměstnávají mysl mnoha lidí. Znovu a znovu se otevírá otázka spojení socialismu s demokracií a vymýšlejí se různé způsoby reformování socialismu, tak, aby nejlépe od3 [pageend5]povídal svému původnímu ideálu nejlepšího a nejspravedlivějšího společenského uspořádání. Zkrátka ozvěny událostí, programů, ideálů a co hůř i emocí roku 68 straší v myslích mnoha lidí na té či oné straně společenské bariéry. Skoro to vypadá, jako by se za těch dlouhých dvacet let nic nezměnilo. Jako bychom se vůbec nepoučili. Máme za to, že právě letošní kulaté výročí, navíc aktualizované současnou přestavbou, nabízí skutečně solidní příležitost se s nešťastným dědictvím roku 68 vyrovnat. Prostě to strašidlo vyhnat, propláchnout si oči a začít jinde a jinak. Jak se stále častěji ukazuje, nebude to nic snadného. V Čechách jsou, vydatně živeny literaturou a uměním, silně zakořeněny různé so- cializující tendence, projevující se třeba soucitem s chudými, nedůvěrou k majetku, automatickým pojímáním chudého člověka jako dobrého a podobně. Pojmy jako pokrok a rovnost jsou také automaticky chápány jako něco kladného. Ideály socialismu se pak často pokládají za jakési vyvrcholení údajně tradičního — byť velmi mlhavě pociťovaného — českého humanismu. Z toho vyplývá, že myšlenka sociální spravedlivosti, či dokonce sociální rovnosti, bývá alfou a omegou všech úvah o uspořádání společnosti. Jako by neexistovaly jiné, podstatnější otázky a problémy." To jsou ukázky ze dvou pokusů o redakční úvodník k číslu věnovanému roku 1968. Oba byly redakcí shledány nedostatečně jednostrannými. A přitom obě hlediska, z nichž je rok 68 nazírán, mají svoje oprávnění a nelze je ani říci jinak než takto jednostranně. Ve spektru názorů na rok 1968, které se v tomto čísle objevily, jsou to právě tyto dva, keré zaznívaly nejčastěji a nejdůrazněji. Na jedné straně vyzvědání roku 68 jako procesu obrody občana, který začal brát věci veřejné za své. Na druhé straně obrodný proces viděný coby tradiční (kolikáté už?) zblbnutí českého národa do další varianty socialistické utopie. Na jedné straně hledání aspoň něčeho pozitivního v našich pohnutých moderních dějinách. Na druhé straně nelítostná skepse. Různost, ba protipólnost pohledů se promítá i do poučení, které pro dnešek oba úvodníky vyvozují. Optimista hledí s důvěrou na naši minulost a doporučuje opřít se o její lepší část: „Jedinou cestou k aktivizaci národa vidíme v pokračující vnitřní morální obrodě každého jednotlivce. Ale jak ji provokovat, odkud ji 4 [pageend6]načerpat? Domníváme se, že intenzívním návratem k našim demokratickým, humanistickým a náboženským tradicím. Není možné věřit v druhého člověka bez víry v sebe a bez existence všelidských idejí a hodnot. A jaké jiné hodnoty a ideje bychom měli hledat, než ty, které leží v poněkud již zaprášené národní pokladnici?" Skeptik se rozhlíží po světě a vybízí k odvaze ke svobodě, která přináší nerovnost: „Vyrovnat se s rokem 68 znamená především vyrovnat se se socialismem. Přepokládá to už jednou provždy odhalit utopickou a náboženskou podstatu socialistických teorií, demaskovat svůdnou lživost a nebezpečnost všech iluzí o sociální rovnosti, spravedlivém uspořádání společnosti a bezkonfliktním životě. Vážným nedostatkem ovšem je, že se při tom nemáme skoro o co opřít. Proto je třeba dát prostor a programově rozvíjet takové myšlenkové, filozofické a politické systémy, které se orientují na individuální formy života. Nejde v podstatě o nic jiného než o návrat k tradičním evropským a civilizačním hodnotám, o které jsme se — do značné míry vlastní vinou — připravili. Zbavme se už konečně mánie vymýšlet a pokoušet se realizovat definitivní a spravedlivé uspořádání společnosti. Smiřme se s tím, že pluralitní demokracie západního typu je samozřejmě velice nedokonalá a zdaleka ne pro všechny spravedlivá, ale že nic lepšího zatím nikdo nevymyslel. A že to stěží budeme my, kdo něco takového uskuteční... Pouze budeme-li ochotni snášet trvalou rozporuplnost a protikladnost života v demokratické společnosti, budeme-li schopni svobodně volit mezi rozdílnými existenčními a hlavně morálními možnostmi a současně připraveni nést následky těchto rozhodnutí, pouze tehdy se před námi otevře perspektiva autentičtějšího života jak jedince, tak i celého národa." Jak vidno: budeme-li o roce 68 přemýšlet skutečně do nekonečna a nahlížet jej ze všech stran, celistvé, univerzální pravdy o tomto roce se stejně nedobereme. Redakce dala prostor oběma názorům. Nyní je na čtenáři, aby se dobral svou soukromou úvahou vlastního hodnocení. Nejsme tak troufalí, abychom dávali jakékoli návody či recepty. Jsme přesvědčeni, že hlavní význam roku 1968 spočívá právě v rozkrý- vání nepřeberného množství otázek, že dává nespočet podnětů k přemýšlení. A snad nebude neskromné vyslovit na závěr přání, aby výsledky tohoto myšlenkového úsilí opět nepřinesly plody nahořklé. red. 5 [pageend7]Pavel Tigrid POLITICKÁ EMIGRACE V ATOMOVÉM VĚKU Vydal: PROSTOR 1990 Sudoměrská 13, Praha 3, 13000 [pageend8]POZNÁMKY Nový sen o jednotě? Konečně na sebe můžeme být hrdí! Po tolika nezdařených experimentech s různými typy uspořádání společnosti se nám opět podařilo upoutat pozornost okolního světa něčím novým. Nejen, že se všichni nestačili divit, kde se v těch poddajných a přizpůsobivých Češích vzalo tolik rozhodnosti a politické kultury, že za pár dnů dokázali to, co jinde trvalo roky, měsíce, týdny, ale dokázali jsme navíc darovat světu i zbrusu nový typ revoluce tzv. „sametovou“ nebo „něžnou“ nebo „veselou“ nebo jak jsme si ji sami nazvali. Pro nás samotné by překotný a nadšený přerod miliónů obyvatel naší země v občansky a politicky angažované bojovníky neměl být až zase takovým překvapením. Potvrdila se pouze jedna stará pravda, totiž že všechno nakonec vyjde najevo a dědictví minulých, třeba zdánlivě polozapomenutých, zkušeností, představ, činů a tendencí se nakonec zákonitě projeví. Platí to samozřejmě jak o lepších tradicích našeho národa, mám na mysli ty „demokratické“, tak i těch horších. Teď myslím ty „pokrokové“. Aniž bych chtěl přeceňovat význam jednoho slova, svědčí volba revoluční terminologie, přes všechny dobré důvody, o něčem hlubším. Jestliže jsme se totiž, jak se alespoň jeví z prvních kroků naší vlády, definitivně rozloučili s vynalézáním a uskutečňováním nových modelů fungování ekonomiky, zavrhli i dříve slavnou Sikovu představu „smíšeného hospodářství“ a chceme se jen co nejschůdnější cestou dopracovat k starým dobrým a osvědčeným tržním mechanismům, v politické oblasti jsme se, jak se zdá, pokušení ze společenského experimentování neubránili. Je docela pochopitelné, že jsme revoluční nadšení i terminologii potřebovali k tomu, abychom rychle a bez morálních a právních obezliček mohli svrhnout totalitní režim a bez špatného svědomí obejít platné, byť samozřejmě špatné, zákony. V jednotě byla skutečná síla, všechny demokratické síly musely spolupracovat, řízeny z centra jedním koordinačním výborem, jehož rozhodnutím — lépe řečeno rozhodnutím jeho vůdců jsme museli naprosto důvěřovat. Na otázky a rozpitvávání problémů nebyl čas. Dokonce ani v takových chvílích, kdy jsme museli opakovat ne zcela přesvědčivá a logická vysvětlení postupů, které, byť prováděny ve jménu demokracie, vždy zcela demokratické nebyly. Týká se to především tahanic okolo referenda k volbě prezidenta, kde naše „sametová revoluce“ přišla poprvé o svůj panenský pel, jak trefně poznamenal Karel Kryl v britském týdeníku Independent. Stejně tak by asi v dané chvíli nebylo účelné vznášet dotazy k jinak nepřehlednému handrkování s funkcemi pro Alexandra Dubčeka, ani s trochu direktivním doplněním Federálního shromáždění o nové, byť naprosto důvěryhodné, poslance. Dalo se předpokládat, že volbou nového prezidenta období revoluční, ryze účelnéjednoty skončí a že nastane období sice těžkopádného, ale rozmanitého a plodného demokratického života. K překvapení mnohých to ale vypadá, jako by vidina jednotného, akčně schopného masového hnutí získávala stále větší popularitu. Na rozdíl od ekonomi7 [pageend9]ky, kde se s experimentováním naštěstí skoncovalo, hrozí nám zřejmě další pokus o vytvoření nového společenského modelu, tentokrát modelu zvláštního demokratického hnutí. V kuloárech se začíná hovořit tu o novém společenském a politickém fenoménu, tu o uskutečnění modelu strany nebo hnutí amerického typu v českých podmínkách. Není pochyb o tom, že se tak děje s nejčistšími úmysly. Ovšem u kolébky kolika našich osudových ztroskotání stály právě nejpoctivější pohnutky. Naše politická elita se pořád nemůže smířit s prostým faktem, že sny o revolučním, jakkoli „sametovém“ nebo „něžném“ uskutečnění intelektuálních představ a schémat do politiky nepatří. Smyslem politiky není život reformovat, ale podporovat. Naše dějiny nám dost jasně ukazují, že česká politická scéna bude asi vždy tíhnout k rozdrcenosti a tedy značnému množství politických stran. Svůj stín asi tak rychle nepřeskočíme. Na větším množství a soupeření politických stran bych ale neviděl nic tak katastrofálního. Samozřejmě dokáží-li se všechny demokratické síly v případě ohrožení demokracie včas spojit. Měli bychom si už jednou uvědomit, že rozdílnost názorů, stanovisek, jejich rozmanitost ještě neznamená rozpad státu a všech struktur, ale naopak tříbení názorů, myšlenek a pohledů, které má blahodárné, dá se říct životodárné účinky. Pouze rozmanitost a nikoliv jednota může být příslibem dalšího úspěšného rozvoje a zdárného fungování každého lidského společenství. A ten je myslitelný pouze v případě, že vedle sebe existují minimálně dvě skutečné demokratické a přibližně stejně silné strany. Společenství, ve kterém nedochází k rozporům a dokonce i krizím se nedokáže vnitřně obnovovat. Naším cílem přece musí být přežití demokracie a nikoliv přežití jedné strany nebo hnutí. Zatím to vypadá, jako by nás vidina jakéhokoliv rozporu děsila. Jako by kolem 8 nás stále obcházelo strašidlo desítek prvorepublikových politických stran a jejich neustálého haštěření. Hrůza z života v neustálém rozporu, kdy není úplně jasné, kdo má vlastně pravdu, kdy každý ji může mít trochu a že záleží jen na nás, co si z toho vybereme, je pro nás zřejmě stěží snesitelná. Nejistota z nově a nečekaně získané svobody, nezvyk žít uprostřed mumraje volného soutěžení myšlenek a ideí a nakonec i obavy a někdy i strach z dalšího možného zklamání v nás zřejmě vyvolávají potřebu zbavit se nesnesitelné nejistoty a přimknout se k jistotě silné a mocné autority. Neobávám se samozřejmě, že by nám hrozilo akutní nebezpečí nové totality. Jde spíš o to, že národní a společenský život by mohl být nenapravitelně ochuzen a politika se mohla stát opět otázkou taktiky a ne volného soupeření ideí. Je to úkol pro nás pro všechny. Nové politické strany musí mít odvahu a hlavně sílu vstoupit na trh a my ostatní se musíme zbavit revoluční potřeby věřit jedné teorii, straně nebo osobě a naučit se žít uprostřed zdánlivě neřešitelného a nepřehledného zmatku. Naše situace a je to horší, že jsme zdědili obrovské množství nevyjasněných společenských problémů, které se nezvládnutelně a nekontrolovatelně převalují v našem kolektivním vědomí a nevědomí. Je třeba je trpělivě vytahovat na světlo, jakkoli se nám, s naší zkušeností čtyřicetileté nehybnosti a klidu, bude zdát, že hrozí rozpad státu nebo občanská válka. Rozvoji demokracie nijak neprospěje, budou-li se nepříjemné a kontraverzní otázky a témata řešit způsobem, jakým se „rozhodující politické síly“ rozhodly řešit problémy kolem možné omluvy za odsun Němců. Totiž interní dohodou, že do voleb se tento džin nebude vypouštět z lahve. Starý muž, držící na Staroměstském náměstí ostentativně hladovku je pozván k samotnému prezidentu republiky, kde dojde k téměř naprosté shodě názorů a dál [pageend10]se o této nepříjemné záležitosti nebude mluvit. Všichni mohou být spokojeni, pouze pravidla demokratické diskuse přišla trochu zkrátka. Přitom by mělo být jasné, že pokud to s demokracií myslíme vážně, nemůžeme se chovat jako naši předchůdci a myslet si, že nějaký problém přestane existovat, když se o něm nebude mluvit. Pro období do svobodných voleb, které bude pro přežití demokracie v Československu rozhodující, se daleko víc než předvolební boj rýsuje jako rozhodující úkol až úzkostlivé dodržování všech demokratických pravidel a principů. Nejde přece ani tak o to, kdo má mít moc, ale o to, že nikdo ji nemá mít příliš mnoho. Leden 1990 Jan Vávra. První měsíc něžné revoluce Těžko bychom hledali někoho, kdo nebyl překvapen neuvěřitelně rychlým zhroucením husákovské totality. Já sám jsem nevěřil, že by tuhým policejním režimem mohly otřást poklidné demonstrace, které sice probíhaly v Praze od srpna roku 1988, ale vždy jen za účasti nejaktivnějších nespokojenců čítajících maximálně desetitisíce a jejichž potlačení Bezpečností nepřimělo veřejnost k nějakému radikálnímu projevu mohutnějšího nesouhlasu. Byl jsem svědkem potlačení loňské říjnové demonstrace a ani odpor lidí v lednu 1989 mne nepřesvědčil, že by se demokracie dala v normalizačně ospalém Československu vydobýt provoláváním hesel na ulici. Dobře fungující moloch StB byl stále provázán s poslušným vykonavatelem represí od národních výborů přes soudnictví až po Federální shromáždění připravené vždy spolehlivě odhlasovat, oč bylo požádáno politbyrem, a oficiální sdělovací prostředky jen tvrdily muziku. Je pravda, že ještě před pražskou vlnou demonstrací vystoupili věřící s požadavky větší náboženské svobody, ať už to bylo formou pokojné a brutálně zlikvidované demonstrace na Slovensku nebo petiční formou v Čechách a na Moravě, ale Praha zůstávala dlouho svými protirežimními demonstracemi v izolaci. Zároveň však během letošního roku narůstaly protesty veřejnosti nejprve proti lednovým zásahům Bezpečnosti v Praze, proti věznění Václava Havla a kulminovaly mimořádnou podporou většiny tvůťců oficiální kultury petice Několik vět, kterou do listopadu podepsalo asi 35000 lidí. Politická situace se během posledních dvou let ve střední Evropě prudce měnila. V říjnu jsme pozorovali, jak se pro východní Němce stává Praha svobodným koridorem. Vypadalo to, že se nás jejich osvobození netýká a ani v dohledné budoucnosti týkat nebude. Nikdo se již nedivil tomu, jak se daří omezovat totalitu v Polsku nebo v Maďarsku, ale doma se to zdálo stále nepředstavitelné. Smiřovali jsme se s tím, že Československo tvoří střed tragické osy, jež končila na západě Honeckerem a na východě Evropy Ceaušeskem, s děsivým asijským prodloužením do Číny, kde si v červnu současné stranické vedení umylo ruce v krvi tisíců po svobodě toužících demonstrantů. Se zvedajícím se žaludkem jsme si uvědomovali, že díky muži, jenž stál de facto v čele naší země, jehož řečnickým projevem se bavila země jako estrádním vystoupením, v jehož ostrých nepříjemných rysech klamal přihlouplý úsměv, a dík jeho pomocníkům, přežívajícím z Brežnévovy epochy, jsme se řadili k takovým panoptikálním reliktům stalinismu jako jsou Albánie, Rumunsko, Severní Korea nebo Kuba. Z toho mrazilo a číše se naplňovala. Není divu, že ti, kteří se nejméně byli ochotni zapírat a nasazovat svým citům a svému rozumu uzdu opatrnosti a vy9 [pageend11]čkávání, tedy ti přirozeně nejsvobodnější vždy při vhodné příležitosti vycházeli do ulic, riskujíce drakonické tresty peněžní, které měly nahradit někdejší drakonické tresty vězeňské, jakožto jeden z mála výdobytků „perestrojky“. Justice zároveň systematicky eliminovala alespoň některé vůdčí osobnosti opozice: Ji- rouse, Veverku, Cibulku, Stárka, Devátého, Rumla a Zemana. Vtírá se otázka, proč jsme nebyli schopni odhadnout slabost režimu? Snad proto, že proti němu do té doby nikdo nepoužil nejsilnější zbraň stávku. Stávky studentů a herců, a především výzva ke stávce generální, byly tím nečekaným úderem, který srazil stranické vedení na kolena. Jakmile pochopili, že veřejnost se zvolna, ale stále rostoucí měrou přiklání na stranu studentů a herců, byla jejich porážka dokonána. Stávky byly šokem, který vymetl na řadu dní z ulic veškeré policisty a paralyzoval schopnost KSČ nadále řídit, to znamená diktovat, a nakonec vedl k zásadním ústupkům KSČ od svého mocenského monopolu a k demisi prakticky celého vedení. Celý represivní systém „Prezidenta zapomnění“, tak pečlivě budovaný všeho schopnými lidmi bez srdce, se najednou rozsypal jako domeček z karet. Důvod je prostý: stranická Oligarchie nedocenila obyčejného člověka. Zvykla si, že obyčejný člověk dvacet let mlčel a ustupoval, kamkoliv ona vložila svou pěst. Domnívala se, že nemusí nic měnit na osvědčené metodě cukru a biče; manipulaci vědomí masmédii a okupace všech strategických míst ve společnosti se zdály být stále spolehlivým garantem moci. Rigidní režim, ačkoliv byl nepružným politickým monstrem mocenské konstrukce odtržené od většiny občanů, byl rozhodnut ovládat za pomoci komunistů, Národní fronty, StB, soudnictví a pohotovostního pluku 15 miliónů lidí přinejmenším dalších deset let. Režim spoléhal především na své nejsilnější a vždy spolehlivé opory: SNB a Lidové milice. KSČ se zdálo, že potlačit demonstrující tisíce, které utíkaly před pendreky pohotovostních oddílů, není velký problém. Ve své zaslepenosti nechtěla vidět, že ti v ulicích jsou jen vrcholkem ledovce nesouhlasu. Jakeš a spot, triumfující po pádu Štrougala, duševně splýval s militantní- mi složkami v SNB. Fašizující důstojníci žili také mimo politickou realitu, domnívali se, že odpor zlomí masakr stovek případně tisíců nejagilnějích. Generálku měli 19. ledna na Václavském náměstí. Tyto zelené mozky, vděční Pavlovovi žáci, chystali svůj protiúder na 17. listopad, kdy z Albertova vyrazily desetitisíce do centra bezpochyby ve víře, že se komunisté v den zavraždění Jana Opletala nacisty na Mezinárodní den studentstva neodváží proti nim násilně zasáhnout. A tak na sebe narazily v noci na Národní třídě důvěřivost a fašizující myšlení, které tam zasadilo samo sobě a KSČ rozhodující úder. Výbuch po osudném pátku proběhl pro ně nepochopitelnou rychlostí a cestami, jichž se nenadáli a které neměli pod kontrolou. Potvrdil, že zcela podcenili averzi národů Československa vůči KSČ, kterou se jim podařilo za 40 a zejména za posledních 20 let zakódovat ve všech generacích, profesích a vrstvách společnosti. Což je také jediná spravedlnost, které se jim nyní bude dostávat. Komunistické vedení se domnívalo, že když prošpikovalo řízení všech podniků, společenských organizací a sdělovacích prostředků sítí policistů a jejich informátorů, že nezbývá nikdo, kdo by mohl komunikovat s veřejností. Najednou se té komunikace chopily desetitisíce studentů a desítky divadel, která se otevřela veřejné diskusi. Herci a studenti vyjížděli agitovat po celé zemi pro demokracii. A veřejnost se za ně rychle postavila. Byla to veřejnost ztotožňující se citově s bitými a poníženými na Národní třídě, ale také dobře chápající, že expres Zápa- 10 [pageend12]du nám čím dál více ujíždí, že se nám možná za pár let vzdálí i zrychlené osobní vlaky NDR, Maďarska či zruinovaného Polska. Emoce a rozum se spojily do mohutného NE. Neméně důležité v úvodní fázi výbuchu nesouhlasu bylo, jak rychle se konstituovalo Občanské fórum, soustřeďující v sobě nejen chartisty, ale všechny politické opoziční skupiny, síly i jedince, a taktéž paralelně slovenská Veřejnost proti násilí. V OF se setkali lidé intelektuálně, psychicky a politicky schopní ve vyhrocené situaci koordinovat sociální pohyb, postavit se mu s přirozenou autoritou do čela a s komunisty tvrdě vyjednávat. A tak jsme po měsíci svědky neuvěřitelných změn: v televizi mluví Tomáš Baťa, Ota Šik, Zdeněk Mlynář, Lída Rakušanová a Václav Havel, země se otevírá emigrantům, ministry se stali Jiří Dienstbier a náměstky předsedy vlády Čarnogurský a Komárek, na koncertech a manifestacích hráli Hutka a Kryl, Gottwaldov se jmenuje zase Zlín, Milice byly odzbrojeny, vznikají nové politické strany, jsou legalizována neoficiální periodika, prodávají se první narychlo dolezené exilové knihy, lidé cestují ve statisících bez víz do Rakouska, vznikají nové demokratické organizace spisovatelů, novinářů a podnikatelů. Lidé nalézají ztracené naděje, začínají otevřeně mluvit, začínají s chutí zpívat hymnu, začínají se usmívat, politicky žít a reálně uvažovat o svobodě. Stáváme se lidmi. Je jisté, že všechno toto by se nestalo bez Gorbačova, který se pokouší již pět let dvojace renovovat to, co 70 let ničili jeho předchůdci, a nestalo by se tak zřejmě bez Reagana, který tvrdým vojenským nátlakem hrozbou SDI položil totalitě nůž na krk. Nezapomeňme na to v nadšení, které prožíváme. Naše „něžná“ revoluce je — přes svou krásu a opravdovost pouze dozvuk globálních mocenských přesunů. Nezapome- neme-li, budeme silnější. Nepřeceňujme své slabé síly, jako se to stalo mnohým v roce 1968. Buďme si vědomi své slabosti, abychom tím usilovněji mohli posilovat svou sílu svobodu a demokracii. Dokud budou fungovat základní opory totality, musíme se stále obávat o budoucnost země. Dokud neproběhne proces demokratizace SNB, armádou, soudnictvím, Národními výbory, odbory, celou NF, nomenklaturou, není nic rozhodnuto definitivně. Nesmíme také zapomenout na to, kdo je naším skutečným nepřítelem. Totalita se zrodila z marxismu a z nacismu a oba tyto ideové a politické směry vycházely ze stejných kořenů z mravního nihi- lismu. Nacismus nabízel svobodu jen některým a vynahrazoval ji porobou a záhubou mnohých. Uskutečněný marxismus sliboval všechny osvobodit za tu cenu, že je všechny dočasně zotročí. Hitler a Stalin uvrhli Evropu do nejtemnějších dějinných údobí. To, že ani jeden z nich nezvítězil natrvalo, je důkazem, že lidská přirozenost, toužící po svobodě, dobru a světle, je silnější než mocnosti zla a zároveň obě tyto tragické dějinné zkušenosti dokazují, že mravní cynismus a nihilismus, popření lidské přirozenosti vystavěné na mravních principech, vedou — ať si vytyčují jakkoliv skvělé Cíle do katastrofy, jež jsou na zemi uskutečněním Pekla. Dnes máme vládu „národního smíření“, zajišťujeme se humánními výzvami. Z nesčetných plakátů se na nás v Praze usmívá moudrý muž, jehož heslem je: Pravda a láska musí zvítězit nad lží a nenávistí. Chceme se vrátit do Evropy a bydlet v evropském domě a skutečná cesta tam je přihlášení se k mravním principům, které totalita ničila. Uvědomme si, že demokracie není jen otázka větších a lepších rekreačních a nákupních možností, větší svobody pohybu a projevu, ale že je také příležitostí pro nás, abychom se v budoucnosti, která hrozí globálními katastrofami ekologickými a jinými, postavili černým vyli [pageend13]hlídkám jako svobodní lidé, nikoliv jako stádo otroků, jimž vládne menšina neschopných, kteří se neštítili nikdy ničeho, pokud šlo o jejich zájmy. Boj o dnešek je boj o zítřek. Nic není jisté a je nutné jednat rychle a důrazně. Čím více svobody a lidskosti si pro sebe vydobydeme, tím větší možnosti budou mít naše děti, aby vzdorovaly těžkým dobám, které jsou skryté za obzorem, a aby v zápase s nimi měly svou vlastní naději. 16.12.1989 J.S. Lidovláda po 17. listopadu 1989 Nedlouho před 17. listopadem se disident Václav Havel vyslovil v ilegálním časopise Sport na adresu těch, kteří se účastnili tehdejších demonstrací, že skandování hesla „Ať žije Havel!“ je znakem nízké politické kultury. Když po 17. listopadu znělo toto heslo ústy statisícových zástupů, již nikdy tuto poznámku neopakoval. Naproti tomu se začala vyzvedávat vysoká politická kultura našich občanů. Znamená to tedy, že demonstrace před 17. listopadem 1989 byly skutečně, jak tvrdilo Rudé právo, věcí spíše deklasovaných vrstev či skupin a že skuteční demokraté se objevili v ulicích až v okamžiku, kdy poznali, že doba dozrála k demokratickému řešení situace? Osobně se domnívám, že je tomu právě naopak. Je zřejmé, že ocenění, jehož se občanům, účastnících se po 17. listopadu politického boje proti monopolu KSČ, dostalo, je oceněním jejich postoje, který je určován ideou nenásilí a vyvarování se pomsty, zkrátka ideou zákonného postupu. V tomto smyslu je možné mluvit o pokojném převratu. Ovšem zcela nepřiměřené je vzrušené oslavování občanské statečnosti a politického rozmyslu těchto mas. Tím se vlastně pokračuje v budování falešného mýtu o Češích jako demokratickém národě. Takovéto se- beobelhávání se nám však může v budoucnu, jako každá nepravda, krůtě vymstít. Nejprve k otázce občanské statečnosti: Poslední zárukou demokracie je demokratické smýšlení občanů, v tradici zakotvený skutečný občanský postoj. Ten se projevuje jak v každodenním životě, tak zejména ve schopnosti občanů hájit v situaci politických krizí svobodu a demokracii, přijmout rizika vyplývající z odporu vůči moci státu, vůči tlaku veřejného mínění apod. Tyto vlastnosti prokázali ve dnech po 17. listopadu jen někteří jednotlivci či skupiny. I míra, v jaké je osvědčili, byla různá. Každopádně lze vést dělící čáru mezi jednotlivci, kteří odpor proti stávajícím politickým strukturám na nejrůznějších místech iniciovali a organizovali, a ostatními, onou masou, která se k nim pouze a mnohdy i váhavě přidávala. Nadto se již delší dobu vzhledem k vývoji v SSSR, Maďarsku, Polsku a zejména pak po rozpadu komunistické moci v NDR stávalo stále zřejmějším, že dosavadní stav je neudržitelný a že KSČ se dostala do slepé uličky a není již schopna uplatňovat účinné represe; mnozí se k demokratickému hnutí připojili až v okamžiku, kdy už bylo jasné, že stávající režim padne, a nepadne-li, že nebude moci rozsáhle trestat. Např. téměř všichni vyzdvihují odvahu studentů. Odváž- nost studentů, kteří se pokoušeli o nezávislou činnost na půdě fakult a účastnili se demonstrací před 17. listopadem, je jednoznačná. Rovněž ji lze předpokládat u těch, kteří přišli s myšlenkou studentské stávky. Ostatní se však v té či oné míře přidali, zdůrazňuji pouze přidali. Ani demonstraci 17. listopadu nelze he- roizovat. Masová účast na ní byla zajištěna její legálností a do poslední chvíle panovalo u většiny jejích účastníků přesvědčení, že tentokrát k brutálnímu zákroku vzhledem k její mohutnosti dojít nemůže. (Tím však v žádném případě 12 [pageend14]nechci snižovat význam studentského vystoupení a význam jejich propagačně informační činnosti, zejména v prvních dnech převratu.) Pokud jde o druhou část mýtu, o politický rozmysl občanů, je celá věc rovněž sporná: Stabilní demokratický systém se opírá o politicky diferencovanou společnost. Politická rozrůzněnost občanů zabraňuje vzniku totality určité ideologie a prudkým a masovým proměnám veřejného mínění v závislosti na okamžité politické situaci a propagandě. Z tohoto hlediska je až hrozivé, s jakou rychlostí vznikla nová jednohlasnost. Do 10. prosince, do dne ustavení vlády národního porozumění, zůstávala situace nejasná a nerozhodnutá. Bylo zapotřebí, aby se všechny protitotalitní síly spojily proti společnému protivníkovi. Tímto dnem však bylo de facto rzhodnu- to. Masové demonstrace prokázaly sílu, dosáhly svého cíle. Jenže vítězstvím opilí studenti, euforií prodchnutí umělci, jednotlivá občanská fóra a mnozí další se bezhlavě vrhli do kampaně za kandidaturu Václava Havla na úřad prezidenta republiky, aniž by respektovali zásady zastupitelské demokracie. Nejedná se o osobu Václava Havla, jemuž nelze upřít osobní statečnost a zájem o dobro celku, což obojí prokázal v minulých letech, ale jde zde o okolnosti, které tuto kampaň doprovázely. Ad 1/ Předně je zarážející, že veškerý „lid“ představitelé studentů, umělců, občanských fór, politických stran atd. podporoval pouze Václava Havla. Lidé přejali všeobecně názor, že Václav Havel je tím mužem, který si nejvíce vytrpěl, který má nejvíce mezinárodní autority a zároveň je jedinou zárukou svobodných voleb. Jako kdyby reálně neexistoval jiný možný kandidát opozice. Zrodil se mýtus jediné možnosti. Což by se nenašly osobnosti, které si za svou činnost v nezávislých iniciativách odseděly stejně nebo i více let? Což se nikdo z těchto lidí neangažoval politicky stejně významně jako Václav Havel? A cožpak pouze on je schopen dovést Československo ke svobodným volbám? Toto ovzduší jediného možného kandidáta je projevem nedostatečné názorové rozrůzněnosti. Zdá se mi, že ve společnosti politicky angažovaných a uvažujících občanů by nebylo možné, aby se nevytvořily skupiny podporující i jiné osoby a srovnávající přednosti a nedostatky jednotlivých kandidátů. Ale abych občanům nekřivdil: Oni sami neměli možnost seznámit se s jinými představiteli opozičního hnutí. V politickém vakuu, které zde vzniklo, záleželo výhradně na Občanském fóru, koho občanům navrhne. Je-li tedy vznikem uvedeného mýtu někdo vinen, pak je to především sama opozice. Ad 2/ Druhým, ještě více zarážejícím příznakem rozpoutané kampaně je zbožštění Václava Havla. Osobně cítím cosi nepřirozeného, až téměř zvráceného v oněch arcisuperlativech, jakými se v dané chvíli o budoucím prezidentu bezmála všichni vyjadřovali. Představitel koordinačního centra stávkujících vysokoškoláků charakterizuje v televizi Václava Havla jako moudrého a nejprozíravějšího člověka, jakého kdy potkal. Známý herec sděluje svůj pocit, že Václava Havla si tento národ snad ani nezasluhuje. Vše by bylo v pořádku, jen kdyby se všichni nepředháněli v tom, jak projevit svou nezměrnou úctu k onomu jedinému muži. Vtírá se nelibý dojem, jakoby se v pozadí velkého oslavování skrývala jakási morální kocovina, nepříjemný pocit z let, kdy se mnozí k Václavu Havlovi neznali, a nyní se snaží tento pocit přehlušit přitakáním jeho životnímu postoji. Tento dojem se pak vtírá zcela zřetelně při pohledu na lidi, kteří ještě před několika měsíci považovali pod vlivem komunistické propagandy Václava Havla za jakéhosi podivného člověka“ a nyní tím, že ho halasně (a skutečně upřímně) podporují, jakoby přijímali do 13 [pageend15]svého nitra kus z jeho samého, a tak ze sebe smývali všechen vlastní mravní marasmus let minulých. Nevím, zda jsem režiséru Macháčkovi rozuměl, ale vrcholem této glorifikace pro mě bylo jeho vystoupení před slavnostním uvedením Libuše 1. ledna 1990, kdy vyslovil myšlenku, že vlastně již nemusí nic říkat, protože pan prezident ve svém novoročním projevu vše řekl, a to mnohem lépe. Jako by stačilo, aby od této chvíle mluvil pouze jeden člověk. Takto totiž vzniká, a domnívám se, že již vznikl mýtus Václava Havla. Tento mýtus je projevem snahy přenést vlastní občanskou odpovědnost na někoho jiného, na toho, komu jsou přisouzeny predikáty výjimečnosti až nadpozemskosti. Proto nelze než ocenit prozíravost Václava Havla, když zavčas odmítl tento mýtus udržovat tím, že by zůstal prezidentem i v dalších funkčních obdobích. Ad 3/ Konečně jako neméně závažný prvek kampaně za prosazení Václava Havla na úřad prezidenta republiky vystupuje snižování role nejvyšší instituce zastupitelské demokracie parlamentu. Pomineme-li všeobecný tlak na podporu Václava Havla ultimativní stávku studentů, stávkovou pohotovost vyhlášenou Občanským fórem, byli jsme svědky i přímého nátlaku na poslance. Probíhaly podpisové akce, konala se shromáždění voličů ve volebních obvodech, poslanci dostávali rezoluce skupin a dopisy jednotlivců, studenti demonstrovali před budovou Federálního shromáždění a nakonec Občanské fórum předložilo návrh volit prezidenta republiky v parlamentu veřejným hlasováním za přítomnosti televizních kamer. To vše v souhrnu a především s argumentací, která tento nátlak ospravedlňovala, vede k redukci parlamentní demokracie na demokracii přímou. Obhájci tohoto postupu argumentovali tím, že poslanec je odpovědný svým voličům, přičemž toto tvrzení chápou tak, jako by poslanec byl pouze mluvčím názorů voličů, čili jakýmsi poslíčkem z volebního obvodu. Důsledkem takovéhoto postoje je, že parlament bezprostředně podléhá okamžitým náladám veřejného mínění, které je lehce ovlivnitelné sdělovacími prostředky a různými politickými kampaněmi. Avšak smysl poslanecké funkce nespočívá v tom, aby poslanec tlumočil parlamentu pouze názory svých voličů, nýbrž že dostává od voličů mandát důvěry jako osobnost schopná samostatně a kvalifikovaně činit politická rozhodnutí, a to i v oblastech, ve kterých se sami voliči ne vždy zcela orientují. Takovéto pojetí vztahu poslance a voličů umožňuje parlamentu jako nejvyššímu sboru zastupitelské demokracie pracovat koncepčně a zároveň hájit demokratické principy. Nebezpečí, které v sobě skrývá přímý nátlak na poslance, nespočívá v tom, že by byl „lid“ požadoval něco samo o sobě nedemokratického (v tomto směru mu Občanské fórum „radilo“ dobře; především nedošlo k útokům proti politickým, náboženským nebo národnostním menšinám, jako se to děje nyní např. v Bulharsku), nýbrž že se zde vytvořil nebezpečný precedens. Jednak vznikl dojem, že prosazovat „vůli lidu“ přímým nátlakem na parlament je zcela legitimní, a dále byla získána zkušenost, že tento nátlak může být v budoucnu úspěšný, neboť mu poslanci nejsou schopni čelit; nebo řečeno jinak nevytvořil se vzor skutečného poslaneckého postoje, který spočívá v odpovědnosti poslance vůči vlastnímu svědomí a přesvědčení. Tento precedens nemusí přijít ke slovu ihned. Doba jeho zhodnocení se může dostavit v okamžiku krize a otřesu společnosti, kdy jej určitá politická síla využije právě s odvoláním se na vůli lidu k prosazování nedemokratických požadavků, popř. i k návratu k nedemokratické společnosti. Až dosud vycházela opozice z teze, že demokracii lze ustavit jedině vlastním demokratickým jednáním. Proto se snažila již v podmínkách reálného socialismu 14 [pageend16]jednat jako bychom žili v právním státě. Věděla, poučena československými dějinami, že základní pravidla a charakter nového politického systému se utvářejí v období jeho vznikání, tudíž nelze nedostatky a chyby (či dokonce zločiny) „přechodného období“ přehlížet s konstatováním, že nový politický systém s nimi nebude mít nic společného. Proto se opozice, ztělesněná dnes především Občanským fórem, tak úzkostlivě, a třeba říci se zdarem, vyhýbala a vyhýbá tomu, aby docházelo k protiprávním aktům. Zdá se však, že se přitom soustředí až příliš na získávání a zajišťování svých mocenských pozic a zapomíná, že záleží také na tom, jaké další politické tradice se vytvářejí. 5.1.1990 Martin Pokorný Problémy s omluvou Politický obrat v naší zemi vytvořil předpoklady mimo jiné i pro odstranění bílých míst a nejrůznějších tabu naší historie. S nabytou svobodou jsmejako národ získali i možnost hlubšího sebepo- znání, to znamená především vymanění se z navyklých deformovaných pohledů, mýtů a sebeklamů. Zdaleka nejde jen o záležitost profesionálních historiků. Každé sebepoznání se promítá nejen do všech oblastí národního života v dané chvíli, ale uschopňuje ho či naopak omezuje i pro budoucnost. Mezi nejtabuizovanější a v českém vědomí nejdeformovanější témata patří poválečný odsun Němců. Specifičnost tohoto problému tkví především v tom, že není spjat jen s ideologickým zatemněním ze strany komunistických moci- pánů. Ti sice přes 40 let s výjimkou krátkého období konce 60. let zakazovali vstoupit do této oblasti nejen historiografii a žurnalistice, ale i jakémukoli tázání vůbec, 40 let tvrdili, že šlo o spravedlivé, mezinárodně uznané a konečné řešení a neméně dlouho démonizovali sudetoněmecké hnutí v západním Německu. Nicméně v této záležitosti spíše jen převzali dědictví či štafetu. Takzvaný transfer německého obyvatelstva byl posledním, a to předsmrtným výkonem prvorepublikánské ideologie a politiky. Dalo se očekávat, že i tato temná událost našich novodobých dějin se stane postupně předmětem zájmu nejprve odborných kruhů a posléze široké veřejnosti a že tento zájem povede v delší časové perspektivě k posunům v náhledu na celou záležitost a vyústí v určité morální, právní či politické kroky. Rychlý spád událostí však vtáhl problematiku odsunu do zorného pole naší politické scény i celé veřejnosti dříve, než se na ni mohla připravit. Komunistické aparáty v některých pohraničních okresech spustily brzy po 17. listopadu pokřik, že se změnou stávajících poměrů hrozí také návrat „sudeťáků“ a obsazení pohraničí „revanšisty“. Tato primitivní demagogie by ovšem sama o sobě nestačila k tomu, aby se odsun stal ožehavým politickým tématem dne. Rozhodující podnět vzešel ze zahraničí, a to z úst předsedy bavorské vlády Maxe Streibla, který v polovině prosince řekl na adresu československé vlády, že otevřené slovo politování by bylo dobrým signálem a že by mohla akceptovat sudetské Němce jako partnera a zprostředkovatele v oboustranných vztazích. Zdá se, že vystoupení Streibla a dalších zahraničních činitelů v této době nebylo nej šťastnější a že mohli buď posečkat nějaký čas nebo postupovat diskrétněji vzhledem k vnitřní situaci Československa. Nová vláda s převahou nekomunistů byla v úřadě teprve několik dnů a bývalí vězni či topiči se sotva stačili rozhlédnout po množství práce, které je v nejbližší době čekalo. Eliminace a přeměna starých struktur, volba prezidenta a především příprava svobodných voleb tyto a některé další motivy určovaly dynamiku přechodu k demokratické společnosti po 15 [pageend17]10. prosinci. Nastolení problému v této době a této situaci, kdy na něj nebyla připravena ani veřejnost ani politikové, mohlo posloužit politické demagogii jistých kruhů k odvádění pozornosti od aktuálnějších problémů a především jako účinná karta v předvolebním boji. Jako jeden z prvních reagoval ministr zahraničí. Vyslovil se sice rezervovaně a politicky velmi opatrně neopomněl zdůraznit neměnnost hranic a nemožnost návratu sudetských Němců, ale omluvu či nějaké podobné vyjádření ke zločinům provázejícím odsun neodmítl. Zároveň dohodl s ministry zahraničí Rakouska a NSR ustavení komisí historiků, jež by měly zpracovávat podklady a předkládat svá zjištění vládám a veřejnosti k posouzení. Ministrův postup v tomto případě lze jen přivítat. Mezitím přispělo Rudé právo trochou do mlýna svými oblíbenými dopisy čtenářů na téma: „Nemáme se zač omlouvat“ a „Kdo se omluví nám“. Téměř všeobecný nesouhlas, máme-li soudit podle sdělovacích prostředků, vyvolalo vyjádření Václava Havla těsně před vánocemi, že on osobně je pro omluvu. Rozhořčené hlasy veřejnosti se začaly ozývat ve většině sdělovacích prostředků a celá záležitost vyvrcholila 1. ledna protestní hladovkou muže, který byl se svou rodinou krůtě postižen nacisty. K tomuto převažujícímu proudu veřejného mínění se samozřejmě přidala ústy svého předsedy KSČ, ale i další politické síly. Jistý vrchol představuje stanovisko Československé strany socialistické, v němž se např. hovoří o „soustavném boji sudetských Němců proti jakýmkoli českým právům“, a to už od poloviny minulého století a také o jakýchsi „přehmatech“ při odsunu, jichž se ovšem dopouštěli jen kolaboranti. Podstatnou otázkou bylo, jak se zachová Občanské fórum. Samozřejmě nepřekvapuje, jak se zachovali komunisté a ČSS, která se snaží obnovit kontinuitu s národně socialistickou stranou, což sejí v tomto případě podařilo zcela mimořádně. Mezi předními činiteli OF však působí řada intelektuálů, kteří jsou hlouběji obeznámeni s dotyčnou problematikou a kteří se sami aktivně účastnili diskusí probíhajících buď na stránkách samizdatu nebo exilové literatury. V podstatě mohlo OF zaujmout dvojí stanovisko buď odsoudit odsun jako nelegitimní akt a politický zločin nebo poukázat na složitost celého problému, na jisté zafixované a předsudečné přístupy českého smýšlení o této otázce a odkázat na nutnost dalšího zkoumání, diskusí apod. První možnost byla v podstatě neschůdná, a to z takticko politických důvodů. Znamenala by postavit se proti převažujícímu a hluboce zakořeněnému mínění s rizikem podstatného oslabení OF. Na hájení takového stanoviska z politického hlediska chybí čas i prostředky. Navíc je pravděpodobné, že ani mezi představiteli OF nepanuje shoda o této otázce a že výše uvedený názor není převažující. Také druhá možnost by byla svým způsobem riskantní. Musela by se tomuto problému prostě věnovat politická pozornost i za stávajících nepříznivých podmínek a musela by se zvednout rukavice hozená ze strany sil, jež nejsou prosty neupřímnosti. Pozici OF však není nutné podceňovat, zatím dosáhlo v podstatě všeho, oč usilovalo, i když bohužel za cenu ne vždy zcela zásadových postupů, zejména pokud jde o prezidentskou kampaň a to, co souviselo se způsobem volby prezidenta. Díky svému postavení nyní mohlo zaujmout zásadovější a odpovědnější pozici především vůči našemu lidu, který neměl možnost utvořit si na „transfer“ jiný názor než má. Politikové nejsou svému lidu odpovědni jen tím, že zastupují jeho zájmy a tlumočí jeho názory, nýbrž také tím, že ho vedou, orientují a v politickém smyslu vychovávají. Koordinační centrum OF se rozhodlo jinak a 3. ledna vydalo stanovisko, ve kterém se pokusilo celou věc smést pro16 [pageend18]zatím ze stolu. Praví se v něm, že „omluva československé vlády za odsun Němců není žádným řešením“ a že „takový jednostranný krok není na místě“, pravým řešením má být ,jen soustavný dialog našich národů“. Tímto stanoviskem se vlastně OF ztotožnilo s lidovým míněním, že se „nemáme zač omlouvat“. Ještě v něčem se prohlášení podivuhodně shoduje s tvrzením dopisů čtenářů Rudého práva a dalších deníků: odsun se uskutečňoval z rozhodnutí vítězných velmocí. Nelze to charakterizovat jinak, než jako snahu vyhnout se odpovědnosti a zastřít skutečné historické souvislosti. Ostatně k Mnichovu také došlo z rozhodnutí velmocí, i když místo zločinného komunistického režimu, jenž zasedal v Po- stupimi, tam tenkrát seděl neméně zlo- činný nacionálně socialistický režim. Není těžké zjistit, že v případě odsunu šlo o iniciativu a plán E. Beneše, který ho obratným manévrováním prosadil i přes jistý odpor u západních velmocí. Nemálo mu v tom pomohl zejména souhlas Stalina, který měl v tomto směru již bohaté zkušenosti. Tato myšlenka u něj pravděpodobně vyvstala už na konci roku 1938, i když veřejněji poprvé vyslovil v březnu roku 1940. Ve stanovisku OF se odsuzují násilnosti a nespravedlnosti provázející odsun, nehovoří se zde tedy eufe- misticky jako jinde o „přehmatech“. Pravdou však je, že v souvislosti s odsunem zahynulo čtvrt miliónu sudetských Němců, což činí 8 % z jejich celkového počtu v roce 1939. Celý odsun včetně masového teroru, který ho doprovázel, lze nazvat jen jediným slovem, které zavedla poválečná konvence OSN: genocida. Nejde jen o teror, ten se dal víceméně předvídat, mělo-li dojít k odsunu. Beneš byl na to ostatně upozorňován sudetoně- meckými exilovými politiky v Londýně. Samotný odsun, tj. zbavení práva na vlastnictví a domov byl v podstatě uskutečněn na základě aplikace kolektivní viny. Kolektivní vina může existovat jen jako morální kategorie, a to ve vědomí těch, kterých se týká. Stane-li se základem trestu, nelze to ospravedlnit ničím. Vždyť kolik asi bylo opravdových vrahů a zločinců mezi 3 milióny sudetských Němců? Mělo se snad odsunout celé německé obyvatelstvo z Evropy, aby byl jednou provždy klid? Velká část sudetských Němců aktivně přispěla k rozbití 1. republiky a mnoho sudetských Němců se podílelo na zločinech vůči českému obyvatelstvu během okupace. Přehlíží se, že prvorepu- blikánská politika nebyla schopna uspokojivě řešit mimo jiné i národnostní problematiku, vždyť i Slováci aktivně přispěli k jejímu rozbití. To, že se Němci od počátku v tomto státě necítili dobře a posléze v něm nechtěli setrvat, není jen jejich vina a rozhodně to není zločin. I dnes mnozí z nás chápou tuto záležitost na pozadí mýtu o nesmiřitelném boji Čechů s Němci v našich dějinách. Avšak už při zběžném, ideologickými a léta pěstovanými předsudky nezatíženém pohledu na dějiny se objeví něco jiného rozhodně pozitivní přínos Němců, zejména těch, jimž se Čechy a Morava staly vlastí, pro české etnikum ve všech oblastech života. Pokud docházelo k etnickým rozbrojům, bylo to vždy na úkor obou národnostních kmenů Čech a Moravy a stejně tak tomu bylo i případě posledním, kdy zmizel z mapy tohoto státu národnostní kmen, jenž zde sídlil 8 století. Byl tak vytvořen precedens dalších totálních řešení, přičemž samotný odsun nemálo přispěl k nastolení nové totalitní moci, jež se ve svých krajních podobách přibližuje té nacistické. Toto stanovisko pravděpodobně nebude přijatelné pro velkou část naší veřejnosti. Po čtyřiceti letech totalitního režimu jí to nelze vytýkat. Ani sebevětší zločiny nacistů by neměly zastřít nespravedlivé činy kohokoli jiného, jde koneckonců o poznání a porozumění našim vlastním dějinám. Není to úkol jen historiků či publicistů, ale i politiků, chtějí-li svůj národ odpovědně vést. Leden 1990 Richard Štencl 17 [pageend19]...a ještě jednou k odsunu Na mapě mezinárodních vztahů v Evropě v letech 1956 1967 bylo by třeba Československo vybarvit tou nejšedivější barvou. Naprosto nic nenasvědčovalo tomu, že v roce 1968 podnikne tato země odvážný pokus demokratizovat sovětský model socialismu. /.../ Naše politika vůči NSR byla snad nejpřesvědčivějším dokladem naší nemohoucnosti. Byli jsme papežštější než sám papež. Propaganda monotónně dramatizovala nebezpečí revanšismu, požado? vala, aby vládní místa v NSR zakázala organizace sudetských Němců, aby nepovolovala jejich srazy atd. a vesměs to nebyla odůvodněná přání. Strašák revanšismu, tak usilovně a vytrvale pěstovaný, byl snad nejfrekventovanějším argumentem pro naše členství ve svazku Varšavské smlouvy, pro nákladné zbrojení, a byl představován jako vlastně raison d’etre naší zahraniční politiky soudě alespoň podle intenzity i extenzity propagandy. /.../ Přísný metr na NSR, zpřísněný ještě ultimativním požadavkem prohlásit neplatnost Mnichovské dohody od samého počátku byl zároveň nebo především? přísným metrem domácího cenzora, který jsme zřejmě museli přikládat naší paměti. Celá problematika tzv. odsunu sudetských Němců patřila a dosud patří mezi nejpřísněji střežená tabu naší historiografie a publicistiky, a tím spíše politiky. Hrozilo však snad kdy nebezpečí, že se Češi spontánně vysloví pro právo těchto Němců na původní vlast? Ani v nejmenším. Je zcela nesmyslné uvažovat dnes o tom, že to, co se stalo, mělo či mohlo by se jakoukoli formou „odestát“, že by odsun byl jakkoliv „vzat zpět“. Hrozilo však a hrozí, že bychom se mohli rozpomínat, jak to vlastně všechno bylo... Pochopitelně poválečný mravní regres (který ani zdaleka nebyl jen naší specialitou!) dostal odsunem Němců mocný impuls... Nemuselo tomu tak být: sám princip odsunu obyvatelstva je vždycky problematický (nezapomeňme, že tou dobou „odsouval“ Stalin o tisíce kilometrů na východ Čečence, Mingaše, krymské Tatary, povolžské Němce...), avšak tentokrát šlo navíc o zvláště zavrženíhodnou formu jeho realizace. Beneš původně koncipoval myšlenku odsunu asi miliónu aktivních nacistů, kterým bude vyplacena náhrada za majetek. Nakonec došlo s plným souhlasem vůdců protihitlerovské koalice! k odsunu téměř tří miliónů Němců, čímž byla oficiálně potvrzena platnost nelidské zásady kolektivní viny. Když o tom nyní s odstupem doby přemýšlím, jde mi tu zatím jen a jen o to, jaké měl odsun důsledky pro nás, pro Čechy. (Patrně jinak o tomto choulostivém problému musí uvažovat Poláci, kde za jiných podmínek — došlo k témuž). Jaké elementární zápovědi byly tu s klidným, oficiálně posvěceným svědomím porušeny, jaké vášně a resentimen- ty nalezly tu úkoje. Byla to přece první velká příležitost zmocnit se cizího majetku, výsledků cizí práce a z tohoto „zci- zovacího“ hlediska bylo přece lhostejné, zda to byly výsledky práce aktivních henleinovců, nacionálně jen vlažných sedláků či dokonce antifašistů, kteří se dobrovolně rozhodli odejet s ostatními. Obrovský kus po staletí obhospodařované země byl najednou bez pána, objevilo se úsloví „po Němcích“ a bylo zlověstným signálem „spouštěčem“ chtivosti, aby se ani napříště nezastavila před ničím. Němci ze Sudet byli po zrádcích a kolaborantech první velkou kategorií lidí, na kterých se u nás po válce uplatnil „vylučovací princip“ (Kohák). Bylo možné s nimi zacházet jako s lidmi druhé, třetí kategorie. Vůči nim bylo všechno předem dovoleno. Nebyli nikým chráněni. Nejdříve oni: to ve vztahu k nim byl prolomen celý složitý a dlouhou tradicí 18 [pageend20]pěstovaný systém civilizačních a kulturních zábran. Ukázalo se, že nerespektování těchto zábran nevede bezprostředně k žádnému trestu nic se nestalo, s nebe nesjel blesk, člověk nebyl pohnán před soud, nestihlo jej ani veřejné opovržení. Všechno ovšem začalo za okupace. Českému poválečnému svědomí se vždycky zřejmě ulevilo připomenutím, že to všechno začali oni: ve vztahu k Židům a vůbec nepřátelům Říše. Ten, kdo nyní přestupoval základní lidská práva a normy, se necítil „přestupníkem“, ale mstitelem. V psychice nemalé části národa byla tak najednou prolomena jakási elementární hráz ohleduplnosti, slušnosti a respektu k druhému člověku jako právě jen ke člověku — ať byl toho či onoho smýšlení, ba dokonce ať byl či nebyl obtížen vinou. Průrva v této hrázi se měla v příštích letech rozšířit a splavena jí měla být nejen vystouplá hladina pomstychtivosti za Mnichov a za protektorát. S těmito splašky měli být jako lidé a občané splaveni popřeni a zničeni ti, na které se postupně už snadněji a jaksi samovolněji rozšiřovala platnost „vylučovacího principu“: političtí („třídní“) nepřátelé, lidé bohatí, faráři a tzv. bigotně věřící, „kulaci“ a pak i mnozí „středňáci“, političtí „úchylkáři“ mezi komunisty, slovenští „nacionalisté“, vojáci ze západní fronty... — tento seznam lidí, se kterými se jako s celými kategoriemi lidí, obtížených „kolektivní vinou“, dříve či později přestalo zacházet jako s plnoprávnými občany, by byl bohužel dlouhý. Odsun Němců byl tak příležitostí, při níž kulminovala jedna fáze sociální patologie národa. A druhá začínala... Vedla k rezolucím, schvalujícím justiční vraždy. Ještě jednou zdůrazňuji, že na tomto místě zatím nejde o komplexní zhodnocení této akce, nejde tu o její odsouzení z hlediska Němců. I takové zhodnocení budeme muset my, Češi jednou provést sine ira et studio. Jde zatím o to, jaký vliv to všechno mělo na nás, na naši zraněnou poválečnou psychiku. Jaké mocné síly tato akce uvolnila... Doporučuji o těchto otázkách meditovat při dlouhých procházkách leckde ještě vylidněnou, zpustlou krajinou našeho pohraničí, se zarostlými cestami, ruinami stavení, ladem ležícími poli. Jsou totiž argumenty, kterými snad přesvědčíme sami sebe, ale krajinu ne. Zejména ne krajinu, v níž do nedávná po staletí žili a pracovali lidé i když mluvili jinou řečí a nechali se třeba opít Hitlerovou demagogií. Takoví lidé jsou už proto ne-lidé? Naše vztahy k NSR byly tedy a dosud jsou poznamenané také nechutí pohledět této nepříjemné pravdě do očí. Nechutí a strachem, na jehož udržování mají zájem především ti, kteří v této zemi představovali a představují moc. Protože ta jejich moc a krajina v našem pohraničí nějakými temnými, ale stále ještě průchozími chodbami v podvědomí naší poválečné historie spolu souvisí. Vybráno z knihy Petra Pitharta „Osmašedesátý“ (1977) Vyňatá slova (K článku Karla Sýse „Vymknuta z kloubů“) „Co však čtenář hledá docela jistě: pravdivé zobrazení světa v celé komplexnosti, nikoli vyňatá slova, ale celý slovník.“ K. S.: Ještě k poezii „pětatřicátníků“. (Tvorba, 1981) Koktejl článků z Kmene č. 21 se skládá z ingrediencí, jejichž různorodost zaráží už na první pohled — Radek John, Lit- fond, Unesco, Jevtušenko, novináři, samizdat, kritikové, začínající básníci, mladý žurnalista, televizní maniak, D. H. Lawrence, B. Hrabal, K. Pecka, F. Kautman, Charta 77. Sýs si nasadil masku Hamleta, roz19 [pageend21]hodnutého vyčistit bláznivý Elsinor naší literatury. Činí to jurodivým perem a stylem, o kterém se domnívám, že by ozdobil i revolverové plátky na Západě. Když odstraníme z jeho mixu druhotné složky, zbyde lehčí výpad proti samizdatu, vehementní smetení Karla Pecky a v závěrečném furiosu prošpikování F. Kautmana a spolu s ním celé generace reformních komunistů, nastoupivších v roce 1948, reformujících v 60. letech a vystraněných po srpnové intervenci. Článku nebudeme upírat jednu, a zřejmě jedinou, přednost — větší otevřenost při reagování na dosud úzkostlivě zamlčovaná jména a témata v literatuře. Je to jediná přednost, protože Sýsovi určitě nejde o to, aby objektivně informoval o těchto tabu, nejde mu koneckonců ani o polemiku, alespoň ne o regulérní polemiku s rovnocennými podmínkami pro všechny. Přitom k takové polemice by měla patřit základní slušnost. Nepokládám za slušné ani urážky, kterých se dostalo Peckoví či Kautmanovi, ani zamlčování nebo zkreslování podstatných faktů. Už název jedné z glos Pecky versus stromy signalizuje způsob, jakým se Sýs se svým protivníkem vypořádá. Ale nejde pouze o způsob jednání, Sýs si vybral článek Věk cynismu ještě s druhým plánem zdiskreditovat samizdat jako takový. Tento výpad navazuje na jiný v glose Cyklostylovaná kultura („vzpomínám najeden .podzemní časopis4. Vedle úryvku z románu Milana Kundery břízky malíře vyloučeného ze strany“). Problematický článek Věk cynismu jsem četl v jinak většinou vynikajícím, fundovaném, podnětném sborníku O divadle. Myslím, že nepřeženu, když řeknu, že celý ročník Kmene nestojí intelektuálně nebo informativně za jediné číslo takového časopisu. Obzvláště když většinu z informací, které Kmen dodá, najdeme v řadě jiných časopisů. Devatenáct let dělaly sdělovací prostředky všechno pro to, aby se o lidech z „podzemí“ nikdo nic nedozvěděl. Informace, které mají jediný cíl - tyto lidi diskreditovat svojí zásadní neúplností a zkresleností, nejsou informace. Odbýt článek Věk cynismu pouhým konstatováním, že jeho autor není spisovatel („Ach ty věčný vzteku pecek, z nichž nevyrostly stromy!“) je nejen zjednodušující, ale i totálně neseriózní. Pecková tvorba patří nesmazatelně do české literární historie, nejen pro její vězeňskou tematiku, ale i z důvodů profesionální kvality, které například v Horečce nepochybně dosáhl. Ani pozdější tvorba, například Malostranské humoresky, není zanedbatelná a patří do sféry dobré neoficiální literatury 70. až 80. let. Teprve v tomto světle je seriózní se zabývat dále Věkem cynismu. Podle mého odráží článek jedno hledisko, jímž je rozlišována současná umělecká tvorba. A zdá se, že to není hledisko málo se vyskytující. Ostatně, Peckův názor na Amadea nemusí být pouze projevem závisti (jak se snaží Sýs vsugerovat), objevil se totiž i u oficiálně publikujících filmových kritiků, byť ne tak vyhraněně formulován. Zajímavé je, že se Sýs nepřímo zastává tvorby Kunderovy. Ale vskutku jenom nepřímo, o Kunderovi jsme se zatím oficiálně dočetli pouze v pochmurně pochybném Kýči třetí generace. Peckův výpad proti Kunderovi je zcela v intencích disidentské kritiky. Hodnocení Kunderovy tvorby je v tomto případě zřejmě ovlivněno i stanovisky a vztahy neliterárními. Podobně je tomu i u tendenční kritiky Hrabalo vy pozdní prózy. Funguje tady nejspíš jakási bari- kádnická mentalita kritiků. Přešel- -zradil. Což je emocionální, stranické, ovšemže lidské a pro českou literární historii určitě typické. Hrabal je génius a tančit indiánské tance lze skutečně jen kolem mučednického kůlu, na nějž při20 [pageend22]vážeme jeho lidské vlastnosti a slabosti. Tušíme za tím podvědomou potřebu něco si kompenzovat. Vytušil ji i Sýs a využil. Nejdůležitější pro nás je v Sýsově článku závěr kádrování Františka Kautmana, jakési vymýtání zlého ducha reformních komunistů. Kdo je Karel Sýs a kdo František Kautman? Oba jsou komunisté a dělí je pouhých 19 let života, jedna generace. Pravda, Kautman byl ze strany vyloučen, ale to není tak zcela důležité. Kdyby nebylo jistého mocenského zákroku, mohli se oba literáti sejít v jedné stranické i literární organizaci. Sýs citoval v tomto závěru nejprve ze dvou Kautmanových recenzí, datovaných 1950—51. V první tehdy 23-letý Kautman kritizoval existencialismus Františka Halase, a to zcela v intencích tehdejší stranické politiky, v druhé recenzi zkritizoval Jana Pilaře za nedostatečné třídně vyostřené básně s vesnickou tematikou. Básně Stalin, Za pravdu Lenina, Traktoristka ho uspokojily. Poté ocitoval Sýs úryvek z dopisu, který mu F. Kautman poslal. Nynější signatář Charty 77 kritizoval básníka za vystoupení na sjezdu spisovatelů, kde Sýs poukázal na „nekritizovatelné“ autory Skácela, Seiferta, Holuba, Hola- na. Kautman Sýsovi napsal, že se stydí za to, že adresát může vystupovat před veřejností jako český básník. Sýsův přístup signalizoval už název glosy (List zapomenutého Mydláře aneb Žluklé máslo na hlavě). Kautman patřil v 50. letech k „nejkrutějším katům české knihy“. Vyřazoval z edičních plánů Seiferta a Holana, kterých se dnes chce zastávat! Spolu s jinými vyhazovali ze škol tehdejší učitele, aby o dvacet let později (tj. v roce 1968) „přešupačili“ své postoje a činy, o nichž — podle Sýse hanba mluvit. A Sýs volá (zcela v intencích nynější stranické politiky), že se za tyto lidi stydí, protože oni se nestydí vylézt na světlo a znovu by chtěli nasednout na „kyvadlo dějin“. Původně jsem chtěl na článek reagovat, aniž bych něco o F. Kautmanovi věděl, ale nakonec jsem se s údajným „katem“ sešel. Bylo to pro mne užitečné setkání. Podle Slovníku českých spisovatelů je F. Kautman 61-letý literární historik, kritik, prozaik, básník, překladatel. Čekal jsem uraženého, bojovně naladěného muže, ale potkal jsem drobného, shrbeného, unaveného, téměř rezignovaného člověka, který se mi pokoušel s jistou nervozitou, ale bez afektu odkrýt svůj pohled na věc. Zeptal jsem se ihned, jak bude reagovat na článek. Panu Sýsovi pochopitelně odpoví, ale naděje na zveřejnění je patrně malá. Autorství dopisu i recenzí F. K. potvrdil, i když citací z rok starého dopisu zkreslil Sýs jeho původní smysl. Zajímalo mne, zda psal recenze z nějaké direktivy. Ne, psal je podle sebe, protože tomu věřil. „Kdybych tomu nevěřil, tak bych to nedělal.“ Ještě jedno tvrzení, jakési generační sebedefinování, mne zaujalo: „Byli jsme negramotní, ale idealističtí.“ F. Kautman nastoupil do funkce šéfredaktora Čs. spisovatele v roce 1949. Bylo mu 22 let a setrval v té funkci do roku 1952. Byl absolventem poválečné Vysoké školy politické a sociální. Střední školství za války bylo nekvalitní a na vysoké škole literaturu nestudoval, dá se tedy říci, že byl v literatuře samouk. Dnes ví, že nebyl pro tuto funkci kompetentní, i když mu pomáhali zkušenější kolegové, např. Ladislav Fikar (1920). Zajímalo mne především ono katování české literatury, na kterém založil Sýs svoji obžalobu. Podle F. Kautmana se o podobných zásazích rozhodovalo daleko výše, přímo na ÚV. Vzpomněl si, že Československý spisovatel dokonce vydal po předchozím schválení shora Seifertovu Píseň o Viktorce. A kupodivu ji 21 [pageend23]poté strhal kritik, který se dodnes houpe na „kyvadle dějin“. Další život Františka Kautmana už K. Sýse nezajímal. Ale my bychom si ho měli připomenout, protože je v něm něco charakteristického pro vývoj komunistické generace 60. let. Kautman studoval v letech 1952 -57 na literárním institutu v Moskvě. Po návratu působil jako vědecký pracovník v Encyklopedickém ústavu a v Ústavu pro českou literaturu. Jeho zájem se zaměřil na Kafku a Dostojevského. Spolu- redigoval například sborník Franz Kafka (1963), překládal Dopisy F. M. Dostojevského (1966), uspořádal a komentoval Dopisy Mileně (1968). Zabýval se myšlenkou založit v Praze muzeum Franze Kafky a byl iniciátorem a organizátorem liblické konference o Kafkovi. Po intervenci 1968 byl rychle vyloučen ze strany a už nikdy nesměl publikovat. Ale jistě že Sýsovi ani tak nešlo o nějakého Kautmana, jde o diskreditaci Charty. V posledním odstavci článku už je náročné sledovat autorovy záměry. Volá např. „Zlatá padesátá léta“, cituje pár básniček o Stalinovi, prohlašuje je za servilní slátaniny. Pokračuje: komunisté 50. let byli mladí, nechali se svést a zneužít, ale také sváděli a zneužívali druhé! Zní to hezky, aleje to zatraceně vyňatá pravda, žádné pravdivé zobrazení světa v celé komplexnosti. Vytratilo se, že K. Pecka byl v 50. letech vězněn. Z Kautmana a jemu podobných, kteří likvidovali mnohostrannost života a umění (podtrhl K. S.), se stali beze zbytku chartisté. Podle Sýsovy interpretace jakoby nikdo z „katů české literatury“ nezůstal ve funkci. Ve svém svátém rozhořčení Sýs také opomněl, že v 70. letech se obdobně jako v 50. letech znovu likvidovala mnohostrannost života i umění. Když už Sýs používá v 50. letech termíny „svedeni a zneužiti“ což působí dojmem odsouzení jisté kulturní činnosti , proč ji neodsoudí i pro léta sedmdesátá? Nabízí se také otázka, kdo svedl a zneužil mladé Kautmany. A úplně poslední z nutkavých dotazů: nepodílí se K. Sýs na tradici likvidace mnohostrannosti života i umění také sám přinejmenším svým článkem? červen 88 Jiří Sirotek SVĚDECTVÍ čtvrtletník pro politiku a kulturu Řídí: Pavel Tigrid 30, rue Croix-des-Petits-Champs, 75001 Paris, France 22 [pageend24]ROK 1968 Panelová diskuse časopisu Prostor s Ladislavem Hejdánkem, Vladimírem Kadlecem, Jiřím Kantůrkem, Radimem Paloušem, Jiřím Rumlem a Janem Šternem (stručné životopisy pozvaných jsou připojeny za diskusí). Za časopis Prostor se diskuse zúčastnili Jan Stern ml., Aleš Lederer a Jan Vávra. Diskuse se uskutečnila koncem března 1988 a tématicky se vztahovala k roku 1968. V úvodním slově Aleš Lederer seznámil přítomné se čtyřmi tématickými okruhy, na které byla diskuse zaměřena, a dále s pravidly této besedy: ke každému (kromě druhého) tématu si redakce Prostoru připravila vlastní stanovisko, které je společným redakčním názorem na dané téma. Po uvedení tématu redakcí přednesou jednotliví diskutéři svá stanoviska, po nichž následuje beseda. 1. téma: Jaký byl v roce 1968 a jaký je nyní váš názor na socialismus jako společenský a politický systém, na jeho životaschopnost a perspektivnost, případně jeho reformovatelnost? 2. téma: Jak by to tu dnes vypadalo nebýt invaze v srpnu 1968 s tím, že by se Československo stalo jakousi izolovanou zkušební laboratoří na vnitřní zákonitosti vývoje socialismu? 3. téma: Otázka obrany v srpnu 1968? 4. téma: Jaký politický a kulturní program pokládáte za smysluplný v době tzv. „přestavby“ a ve světle zkušeností z roku 1968? Stern ml.: Redakce časopisu Prostor se rozhodla uspořádat panel k roku 1968. Patříme ke generaci, která uvedený rok prožívala v podstatě na prahu své dospělosti, tudíž jsme události té doby vnímali spíše emocionálně než racionálně. Kromě jiného i z tohoto důvodu jsme původně na tento rok měli jiný názor, než k jakému jsme postupně dospěli. Náš názor na rok 1968 se tedy vyvíjel s postupujícím poznáním a s novými poznatky a zkušenostmi. Původně jsme rok 68 považovali za proces radikální obrody socialismu (jak napovídal i samotný název - obrodný proces) tak, jak jej 23 DISKUSE [pageend25]postulovali Marx s Engelsem. Vraceli jsme se tedy k pramenům marxismu, porovnávali jsme původní představy s tím, čeho bylo dosaženo, zkrátka byli jsme v zajetí marxistického myšlení, o jehož správnosti, alespoň v té původní podobě, jsme nepochybovali. Postupem doby, zejména s tím, jak sem pronikaly jiné duchovní proudy, politické, kulturní, filozofické, které začaly ovlivňovat i naše myšlení, tak, pokud mohu mluvit za celou generaci, náš názor na rok 68, ale i na celou socialistickou doktrínu, se změnil do té míry, že rok 68 považujeme především za proces zrodu občana, který začal konečně brát věci veřejné do svých rukou, za proces demokratizace a liberalizace mimo a za rámec socialistického systému. V počátku tento proces byl inspirován a veden komunistickou stranou, zejména jejím reformním křídlem, ale postupně by se tento proces nutně (alespoň jak my to vidíme) dostal do rozporu se systémem v němž vznikl, zejména s monopolním nárokem komunistické strany na vládu ve společnosti. Kdyby nebyl obrodný proces násilně zastaven, tak by se dřív nebo později dostal do sporu s komunistickou stranou, která ho zpočátku inspirovala. Z tohoto hlediska hodnotíme jinak intervenci spojenců v srpnu 68, kterou někteří reformní komunisté vidí spíše jako nedorozumění, jako omyl vzniklý na základě pomluv a špatných informací. My se domníváme, že „spojenci“ obrodný proces zhodnotili velmi správně a pochopili, že se jedná o nenásilné (odtud termín plíživá kontrarevoluce) ohrožení podstaty systému, to jest monopolní vlády komunistické strany. Toto ohrožení reformní komunisté buď nechtěli vidět anebo se s ním vskrytu smířili. Těžko totiž mohli nevidět to, co se dělo. Vzpomínáme-li tedy na tento rok, nečiníme tak pouze z chronologických důvodů, ale i na znamení úcty, kterou chováme k tomuto demokratizačnímu procesu, který snad v tomto století nemá u nás obdoby. Komunisté sami v roce 68 v akčním programu připustili, že vedoucí role komunistické strany není samozřejmá, že si ji musí zasloužit. Lidé to pochopili po svém a dokumentoval bych to na příkladu tisíce rezolucí, které doslova bombardovaly vedoucí orgány a stále něco požadovaly. Byl tu obrovský nátlak zdola. Vznikaly nezávislé kulturní, ale i politické struktury, KAN, K 231, formovala se sociálně demokratická strana, vznikly studentské svazy a nezávislé mládežnické organizace. Umělecké svazy si vedly svoji nezávislou kulturní politiku. Odbory se vymkly stranické kontrole. Prostě bylo toho vskutku mnoho, co rozbourávalo mocenský monopol strany. Když říkáme, že demokratický proces roku 68 přesahoval rámec socialistického systému, pak z toho plyne, že máme za to, že existuje něco demokratičtějšího a svobodnějšího než je tento systém. My si dokonce myslíme (a nikomu tento názor nevnucujeme), že socialistický systém je neslučitelný se svobodou a demokracií a že z tohoto hlediska nemá smysl ho vylepšovat nebo reformovat. Každá svoboda vydobytá v tomto systému je vždy vydobytá na jeho úkor a je vždy také jeho částečnou destrukcí. Hlavní 24 [pageend26]důvod, o nějž opíráme toto tvrzení, je to, že je to systém založený hned v počátku na násilném vyvlastnění soukromého majetku, což je pro společnost taková katastrofa, že ta se z toho po několik generací nevzpamatuje. Navíc systém, kdy všechno patří všem a vlastně nikomu, vrhá lidi do pasivity, kdy iniciativu a podnikavost nahrazuje centrální donucovací moc. A ještě k takovému aktu vyvlastnění je nutné použít masového násilí a založit obrovské donucovací aparáty, které později slouží k ochraně privilegií zákonitě vzniklé vládnoucí elity. Do budoucna tedy nejde o to vylepšovat socialismus, myslím, že ani nejde o to restaurovat kapitalismus, jak sé opozici snaží neustále implantovat oficiální propaganda, jde prostě o to najít z toho našeho marasmu novou, naší specifickou cestu, jak evolučně, cestou postupných reforem vytvořit společnost, která bude založená na tradičních evropských principech jako je: — parlamentní demokracie — politický pluralismus — nezávislé odbory — soukromé vlastnictví — samospráva, případně rady pracujících — nezávislá soudní, zákonodárná a výkonná moc. Nyní bych uvedl první otázku: jaký byl váš názor v roce 68 a jaký je teď na slučitelnost demokracie a socialismu a vůbec na životaschopnost socialismu jako společenského systému a v té souvislosti na reformu socialismu v roce 68 a na reformovatelnost socialismu vůbec? Palouš: Mezi mým stanoviskem v roce 68 a dnes není rozdíl. Bral jsem tehdy s rezervou všechy ty liberalizační pokusy. Otázka, jak dalece se slučuje socialismus a svoboda se mě kladla už tenkrát. Tedy pokud se rozumí slovem socialismus takové radikální zespolečenštění, jakého jsme byli svědky, zespolečenštění jakožto zestátnění, etatizace, tak potom lze konstatovat, že toto totální zespolečenštění je čímsi neslučitelným s tím pojetím demokracie, které máte vy na mysli. Hybridní etatizace vedla ke ztrátě rozumného respektu k privátnu. Vše se propadlo do železného svíravého objetí socialistického státu. Mocní se chovali takto: Vás, kteří tomu ještě nerozumíte, do toho blahobytu nacpeme, poněvadž my už víme, jak ten ráj zaonačit. Vy jste jenom ti neuvědomělí. Svíravé objetí si potom určilo, jak to má v té společnosti být, jak řídit celou politickou oblast v úzkém i širokém smyslu. Veškerá ekonomie, kultura, veškerý sport, všechny oblasti společenského života se najednou staly doménou státní moci. Tomu se říkalo socializace, zespolečenštění. Dokonce i zájmové činnosti jako včelaři, všichni se museli stát součástí Národní fronty, všichni se museli podřídit té jednotné direkci. Dnes takzvané socialistické státy chtějí toto sevření poněkud uvolnit, protože státní hydra žere sama sebe: ekonomie je první oblastí, kde je stát nucen, pokud chce vůbec žít a dýchat, udělat nějaký prostor. A tu se žádá iniciativa, povoluje se privatizace některého podnikání. 25 [pageend27]Ale kdepak iniciativa v ideologii nebo v kultuře, v takovýchhle věcech ne! Podle mně se ukazuje, že socialismus typu totální etatizace není buď životaschopný vůbec nebo jen na omezenou dobu. Jisté je, že dostat se kousek dál a reformovat tento typ socialismu nelze pouhými okrajovými vylepšeními. Musí se začít u kořene, například garantovat prostor privátní, garantovat prostor pro ty iniciativy, které jsou skutečně nezávislé. To se potom týká i nezávislé legislativy, s níž je spojena i ochrana menšinových skupin, jednotlivých osob a spolků. Stern: Já bych také řekl, že mám stejný názor dnes, jako jsem měl tehdy. To znamená, že systém, který jsme se tehdy pokusili změnit, jsem nepovažoval za socialistický. Pokud jsem v mládí nějak o socialismu uvažoval, tak jsem ho chápal, jak to Lincoln říká, jako vládu lidu, lidem a pro lid. V tom jsem byl naprosto zklamán, viděl jsem, že lid nerozhoduje, že občané nerozhodují, že rozhoduje poměrně úzká aparátnická elita, a domníval jsem se, že návrat k původním zdrojům socialismu je návratem k tomu prostému požadavku, že by to měl být systém, kde by si občan měl vládnout sám. A z toho mi vyplývala řada věcí, které jsem podporoval. Například nepovažoval jsem zestátnění za socializaci. Já jsem se domníval, že se musí tato věc rekonstruovat, že lidé se musí stát hospodáři ve svých podnicích, že ty podniky mají být samostatnými subjekty. Proto jsem byl také plně pro rozvoj družstevnictví i ve sféře průmyslu a naprosto bez výhrad pro obnovu soukromého podnikání nejen ve službách, ale všude tam, kde ten státní průmysl nestačí. Já se domnívám, že vaše definice socialismu je vlastně ztotožněním toho stalinského systému se socialismem. K tomu máte jisté oprávnění, poněvadž můžete říci, že se jiný socialismus nerealizoval. Chtěl bych ovšem na to namítnout, že socialismus v mém pojetí není určitý model společnosti, nýbrž proud, který má za sebou sto padesát, možná dvě stě let svých dějin, proud, jenž žádal sociální spravedlnost a větší participaci lidí na vládě. A v tomto ohledu není mrtvý, pro mně. Poněvadž i v té nejideálnější demokracii bude třeba dbát na to, aby nevznikaly velké skupiny outsiderů, jako byli nezaměstnaní před druhou světovou válkou u nás. A chtěl bych tady říci, že pokud jde o tu otázku reformovatelnosti či nereformovatelnosti nějakého společenského útvaru, že to je otázka akademická. Tyto věci je třeba řešit prakticky. Já jsem se v roce 68 domníval a přesvědčil, že společnost ve které žiji, jde měnit. To, že k nám vtrhli Rusové, není důkaz, že nejde měnit. Pan Vasil Bilak dnes tvrdí, že už vznikly politické struktury, které znamenaly zkázu socialismu. Když to přeložím do češtiny, znamená to, že se věci dostaly tak daleko, že návrat vnitřními silami k stalinskému modelu už nebyl možný. Já tak optimistický jako pan Bil’ak nebyl. Domníval jsem se, že ta cesta nás teprve čeká. Ale moje koncepce byla pluralismus. Viděl jsem, že pluralismus, bezprostředně v roce 68, nebude moci být pluralismem klasickým — anglickým, francouzským atd. — a snažil jsem se prostě o to, aby monopol, který měla komunistická strana, byl limitován a aby byl kontrolován jak určitou obnovou už exis26 [pageend28]tujících politických stran - socialistů, lidovců, tak především nezávislými odbory, kulturními organizacemi, jako byl Svaz spisovatelů, později koordinační výbor kulturních svazů, což už byla určitá velmoc, a jako byl velmi nadějný svaz zemědělců, o němž málo víme, ale který by býval vnesl do našeho politického života nový hlas. Tehdy jsem v červnu nebo v červenci v Práci napsal úvodník, kde se praví, že naší devízou je samospráva, samospráva nejenom ve výrobě, ale jako obecný princip. Aby si prostě sportovci spravovali své oddíly, vysokoškolští pracovníci své školy, aby každý řídil to, k čemu má nejblíž, čemu rozumí, aby mu do toho prostě centrum nekecalo a nereglementovalo ho. A že si budoucnost dovedu představit bez politických stran, bez komunistické strany, ale že si ji nedovedu představit bez nejrůznějších zájmových organizací. A musím říci, že jsem byl tehdy velmi blízko té politické filozofii, kterou jsem si přečetl v rozhovoru Havla s Hvížďalou, kde Havel říká asi toto: že by si přál, aby se nemusel rozhodovat mezi politickými stranami, ale mezi osobnostmi. A to byl i můj názor, že ideální společnost bude až tehdy, kdy se budu o svém zástupci rozhodovat ne na základě toho, jestli je to katolík nebo evangelík, jestli je liberál nebo socialista, ale na základě toho, jaký je to člověk. Kantůrek: Myslím, že váš kritický názor na rok 1968 chápu. Já byl zhruba ve vaší dnešní situaci právě v šedesátých letech, v roce 1962 mi bylo třicet, v roce 1968 třicetšest let, vaše léta, to znamená ta nejaktivnější a nejplodnější léta života, jsem prožil v šedesátých letech. A musím říct, byl jsem přesvědčeným stoupencem reformního úsilí, které tehdy ve společnosti existovalo, a měl jsem i dost možností svoje přesvědčení uplatnit. Byl jsem členem městského výboru komunistické strany v Praze, redaktorem Kulturní tvorby a pak Československé televize. Pro mě tedy byla šedesátá léta obdobím zklamání ze socialismu, jak jsem si ho nepředstavoval, ale v jakém jsem sám spolupůsobil a žil, a proto byla pro mě ta doba především formováním reformního křídla uvnitř vládnoucího systému, to znamená uvnitř komunistické strany. V KSČ zrálo reformní křídlo postupně, jeho působnost se rozšiřovala, až se reformní komunisté dostali i do dost vysokých postavení a funkcí. To bylo štěstí reformy, že se tlak zdola, tlak mimo stranu, kombinoval s tlakem, který působil uvnitř strany. Ve straně byli přesvědčení stoupenci demokratizačního reformního úsilí, kteří šli změnám prostě naproti. Jezdil jsem tehdy po republice a jako komunista jsem na besedách vystupoval za politický pluralismus, za demokratické uspořádání společnosti. Můj tehdejší přístup ke všem problémům byl určován tímto základním postojem. V jedné z mých televizních besed řekl spisovatel Alexandr Kliment chytrou věc, že komunisté musí už jednou pochopit, že bez těch ostatních se v naší společnosti nedá dál nic dělat, ale že všichni ti ostatní nesmějí zapomínat, že v naší společnosti se ani nedá nic dělat bez komunistů. Je to prosté dané historicky a jediná možnost je, že to budou chápat obě strany. Nepochybně by bývalo uvnitř strany docházelo ke krystalizaci, řada lidí tenkrát netušila, jakého džina strana z lahve 27 [pageend29]pouští. Mnohé by se teprve ukázalo, střetly by se různé proudy, různé tendence, a jak by byla strana dopadla, si netroufám odhadnout. V prostředí, kde jsem to celé prožil, než jsem byl vyloučen z městského výboru, ze strany a vyhozen z televize, jsem upřímně věřil, že možnost změn, samozřejmě i se všemi riziky, které to s sebou neslo, tu byla. Čili byl jsem stoupencem reforem. Dnes, po dvaceti letech, jsem skeptičtější. Těch dvacet let mě přesvědčilo, že režim, ona vládnoucí mašinérie, bez zdravých reformních sil, které v sobě měla, ale které se ukázaly být příliš okrajové a které hodila přes palubu, je příliš svázána se systémem, který jsme odmítali a z něhož jsme byli už v šedesátých letech zklamáni. Oněch dvacet normalizačních let není katastrofálních tím, co se dělá, ale hlavně tím, že se znova tupě zopakovalo všechno, o čem už se vědělo, o čem se zjistilo, že je to zcestné, škodlivé, pro společnost nepřijatelné, nevyhovující. Jsem tedy sice skeptický, ale souhlasím s Janem Šternem, že otázka, zdaje či není systém reformovatelný, je pouze teoretickým sporem, do značné míry vedeným spíš v exilu než tady. Pro toho, kdo tady žije, je ta otázka skutečně jen šedou teorií, protože my, každý z nás, to tu reformujeme každým dnem, svým životem, svou existencí zde. Pokud bychom přistoupili na to, že se tento systém reformovat nedá anebo že se dá změnit jenom násilným převratem, povstáním, válečným konfliktem, pak získáme jen velmi pesimistický výhled, prostě protože se nic takového nestane. Já si ani nic takového nepřeji, nejsme Arabové, nežijeme v Africe. A protože se nic takového nestane a ani si nepřejeme, aby se to stalo, musel bych se smířit s tím, že v tomhle — s prominutím — hnoji umřu. Což je nesmysl. Jsem i dneska se všemi zkušenostmi a skepsí přívržencem reforem. Máme a musíme se na nich podílet, každý tak, jak můžeme, jak umíme, ale o tom budu mluvit v jiné otázce. Kadlec: Já mám rovněž stejný názor na 68. rok dnes stejně jako tehdy, tj. pozitivní a kritický. Pozitivní především v tom, že se zaváděla demokracie, i když tehdy omezená, pochopitelné omezená proto, že tady byl i velký bratr Brežněv, a tudíž nebylo možné provokovat tím, co bychom plně chtěli. Naším cílem bylo k demokracii se dostat postupně. Souhlasím s tím, že otázka vlastnictví nebyla tehdy správně řešena, ale i to byla věc času, která se měla korigovat. Já si myslím, že zestátnění, i když to není ideální forma, tak je to prostě něco podobného jako v kapitalismu monopolní společnosti. General Motors jsou ještě větší a přesto mohou úspěšně plánovat. Proto věřím, že chyba byla prostě v tom, že hospodářský mechanismus byl tehdy ještě nedokonalý, ovšem schopný vývoje, poněvadž víme, že služby by se daly postupem času jistě převádět do soukromého vlastnictví. Horší bylo, že při vedoucí úloze strany, o které bychom mohli ještě potom mluvit, to znamenalo, že vedoucí kádry budou dosazovány takové, o kterých musel mít člověk pochybnost, zda budou schopni tuto řekněme akciovou společnost řádně vést. Já myslím, že rok 68 je nutno kritizovat z hlediska tehdejší situace, že bychom měli být benevolentní nejen k tomu, co se stalo, nýbrž 28 [pageend30]i k tomu, co bylo v plánu, a že by se mělo vzít na zřetel, že tu byly nepřekonatelné překážky dané Sovětským svazem. Pokud jde o reformovatel- nost, tak bych se přiklonil k tomu, co říkal Kantůrek, poněvadž bez naděje se žít nedá. Já věřím v reformovatelnost, i když ta reformovatelnost se týká systému socialismu, o kterém už tady bylo správně řečeno, že dokud ho nedefinujeme, tak bude těžké říct, jaké stanovisko definitivně nakonec zaujmeme. Vezmeme-li ho v jeho historickém vývoji, tak věřím, že sociální a socialistické tendence mají oprávnění i pokud jde o budoucnost. Právě s podmínkou, aby ten systém byl reformovatelný. Je tu ovšem otázka, co je to reformovat a co zavést nový systém. Když toto vezmeme ekonomicky, že v tomto systému dnes chybí konkurence, tak můžeme říct, že je to deformace socialismu. A je nutno konkurenci zavést, máme-li technologicky a i jinak jít dopředu. Ale na druhé straně, když nemám konkurenci, je to špatný systém, a je nutno ho nahradit jiným. Já si myslím, že je to dost slo- víčkaření, že podstata je v tom, že jakýkoliv systém, jsou-li vytvořeny předpoklady, je reformovatelný. Ovšem je tu právě ta otázka, zda ty předpoklady je možno vytvořit nebo ne. Pokud ne, pak lze nad takovým systémem udělat definitivně kříž. Ruml: Když jsem vstupoval do komunistické strany v 45. roce, tak jsem instinktivně cítil, že je třeba dělat společnost, která by byla spravedlivější. Během dvaceti let do 68. roku jsem se přesvědčil, že jsme spravedlivější společnost nevytvořili. Já sám jsem nesl tíhu toho, že jsme ji nevytvořili. V 68. roce jsme se pokoušeli to změnit, a byla v tom samozřejmě jednak touha vylepšit, teda reformovat to, co jsme zbabrali, ale byl v tom i takový, řekl bych, kus naší viny. My jsme chtěli odčinit své vlastní hříchy. To do značné míry určovalo i způsob, jak jsme na to v 68. roce šli. Zase to bylo spíše emocionální, než vědoucí. My pořád mluvíme o socialismu a přitom: co to vlastně je! Je známý jenom socialismus, který jsme podědili po bá- ťuškovi Stalinovi. Jiný jsme nepoznali. Víme, že je špatný, tak se ho snažíme nějakým způsobem vylepšit. Podstata je v tom, aby člověk byl spokojený v životě, a v tomto ohledu nevidím, že by se pod vedením komunistické strany — takové, jaká je — že by se taková spravedlivá společnost mohla někdy v budoucnu vytvořit. Prostě komunistická strana není schopná něco takového zajistit. Já myslím, že komunistický systém není schopen své vlastní obrody. Tím neříkám, že ta společnost není schopná obrody, ale vždycky by to byla společnost, která by se ohrožovala na účet komunistické strany, která vytvořila systém bez ohledu na skutečný život a bez ohledu na člověka. Hejdánek: To je vždycky velká nevýhoda mluvit jako poslední, protože některé věci už řeknou předem jiní. Já bych navázal na Jiřího. Víte, otázka, jestli je něco schopno obrody či ne, je velice obtížně řešitelná předem. Daleko jednodušší je orientovat se filologicky. Prostě mluvit o obrodě znamená vrátit se k něčemu, co bylo na začátku. Reforma znamená vrátit se k té formě, která byla na začátku. Já mám jistou slabost pro komunismus 29 [pageend31]možná, že to slovo není docela případné, ale každopádně mně to oslovuje — protože v tom cítím takovou nepovedenou napodobeninu křesťanství. To mi tady vadilo, že jsme o tom všem hovořili velmi málo historicky, s takovým hlubším dějinným pohledem. Honza Stern upozornil na to, že jde o něco, co je tady sto padesát let, a to byla taky jediná historická zmínka. Člověk je vždycky nějakým způsobem formován svou minulostí, svými předky, učiteli a tak dále. Já pocházím z rodiny dost silného sociálně demokratického přesvědčení, a proto jsem na jednu stranu vždycky měl pro komunisty pochopení a na druhou stranu jsem s otcovským mlékem (poněvadž tady šlo o otce a nikoliv o matku) nasával rezistenci. Díky tomu, a také díky tomu, jak se chovali kolegové na fakultě, kteří si hráli na komunisty, což mně odpuzovalo, jsem neskončil ve straně. Měl jsem zásadně blízko ke komunismu jednak z toho důvodu, že marxismus je nemyslitelný bez křesťanství, a natož socialismus, a za druhé jsem měl blízko zejména k socialismu už z rodiny — to je takové osobně bližší porozumění. Proto mi také nikdy nesplýval socialismus s tím, co tady fakticky bylo. A od samého začátku jsem velice ostře diferencoval, a to takovým způsobem, že to i druzí většinou brali. Bylo velmi nesnadné mě zařazovat do té „reakce“. Proto si myslím, že tohle rozlišení bychom měli dodržovat. Socialismus po mém soudu, zas bych opakoval, co už tady bylo řečeno, není žádný systém, a to ani společenský, ani politický. Podle mého soudu je to jistá hluboká a zásadní reakce proti kapitalismu. V podstatě to, že se kapitalismus hlásil a dodnes do jisté míry hlásí k názvu „kapitalismus“, způsobuje, že nikdo nemluví o programu reformy kapitalismu. (A to přesto, že kapitalismus už prošel řadou reforem, a jistě projde ještě řadou dalších). Na kapitalismu je však cosi nalepeno, co z něho nikdo neodlepí: je to protisociální, protilidský program. Ten kapitál, ten má rozhodovat, všechno se mu má podřídit. Co vyžaduje, to musí být, tomu se musí vyhovět. Tento systém se dosud prokazuje jako ekonomicky nejefektivnější, ale nikoliv jako lidsky nejperspektivnější. Čili ta Marxova koncepce a kritika se musí brát vážně. Socialismus nezačal s Marxem, socialismus tu byl před Marxem. On mu dal určitou teoretickou a programovou podobu, která se ukázala jako neobyčejně atraktivní, velmi racionální, přesvědčivá, a proto v podstatě zvítězila. Ty ostatní typy socialismu zůstaly jen slabšími průvodci. Ale základní chyba je v Marxově přesvědčení, že rozhodující jsou ekonomické poměry. Opět ne-lidské měřítko. Vždyť už jenom to slovo „socialismus“ říká, že ten ideál je jiný. Ne systém, ne místo kapitálu tam dát jinou „věc“, která rozhoduje, nýbrž to, že každý má být druhému socius, přítel, druh, soudruh. Že ve společnosti, ať ten kapitál dělá, co dělá, ať různé jiné systémy dělají, co dělají, lidi se k sobě mají chovat jako lidi. Tohle je zájem socialismu: socialismus není systém, ten systém se naopak musí socialismem moderovat, ta poslední kritéria nemohou být ekonomická. Jestli je něco obsahem socialismu, pak je to to, že odmítá „věcná“ hlediska. Já se cítím jako socialista a myslím si, že když odmítnu ten problematický společenský systém, tak 30 [pageend32]že to je nejenom smysluplné, ale dokonce zeje to jediná možná cesta. Je potřeba jasně formulovat a přesvědčit o tom většinu lidí, že rozhodujícím kritériem, jak má být stavěna společnost, musí být v podstatě kritéria etická. Musí to být kritéria sociální, ve smyslu „mezilidská“. A potom samozřejmě, i když se ukáže nějaká menší efektivnost socialismu, nic se neděje. Jde o to, aby to nedělali hloupí lidé hloupými metodami. Ale proč musíme být nejefektivnější? Jde o to, aby v tom lidi žili co nejlépe. Kdybych býval mluvil jako první, tak bych řekl, že se na to dívám dnes stejně jako tehdy. Ale oni to už řekli skoro všichni, a tak si kladu otázku nad sebou, jestli to není chyba, a zda tím eo ipso nepatříme k těm, kteří se ničemu nenaučili a nic nezapomněli. Štern ml: Já bych využil práva moderátora k této otázce a řekl bych hned svoje námitky proti tomu, co zde bylo řečeno, a pak dám slovo dalším. Není to asi zdvořilé, ale prostě mi to nedá. Já mám takovou námitku, která mně napadla, když hovořil pan Štern o té vládě lidu, lidem pro lid. Proč je nutné takovou vládu realizovat tím, že všechny oberu o jejich majetek, proč je nutné takovou vládu realizovat tak drasticky. Čili já si myslím, že úplně základní je otázka vlastnictví a jeho dotknutelnosti či nedotknutelnosti. Já jsem četl studii Boženy Komárkové, kde ona vedla paralelu mezi Marxovým učením a evangeliem, že prvotní hřích je v marxistickém systému srovnatelný s vlastnictvím. V okamžiku, kdy se objevilo vlastnictví, tak lidstvo bylo zkaženo a je nutno ho z tohoto hříchu vyléčit, a tím pádem vlastnictví zrušit. Já si prostě myslím, že to s tím vlastnictvím tak není. Já jsem si vědom toho, že vlastnictví přináší zejména v obrovských rozměrech velká negativa a nectnosti, vidíme to na politice velkých monopolů, jak ničí životní prostředí, jak se vymykají národní kontrole, vidíme to na organizovaném zločinu, který je založen na soukromém vlastnictví. Ale přesto si myslím, že i když zejména ten velký majetek je nabytý prostřednictvím cizí práce, tak přesto je snad už dnes prokazatelné, že se na něj nesmí sáhnout. A že si my, naše generace, tohle musíme zapamatovat, že už nikdy nesmíme sáhnout lidem na majetek. My to vlastnictví můžeme všelijak korigovat formou daní, formou povolování investic a tak dále, prostřednictvím ekonomické politiky státu, úvěru a státních investic, ale na soukromý majetek už nesáhnout, protože jakmile sáhneme na jeden majetek, tak můžeme sáhnout na veškerý majetek. A to je prostě konec. Společnost si vlastnictví vytváří po staletí a my ho během pár let tady zlikvidujeme takovým způsobem, že ty lidi se z toho tady dodnes nevzpamatovali. Lederer: Já bych to jenom doplnil. Profesor Kadlec se k tomu také vyjadřoval, ale nevyjádřil se k vyvlastnění. Protože nejpodstatnější je, kde komunisté vzali právo někomu něco vzít. To je úplně neslýchané. Já prostě nechápu, jak mohli přijít a říct: toto už není vaše. Tohle je tím prvotním hříchem, nikoli vlastnictví samo, ale vyvlastnění. Palouš: Já jsem chtěl zareagovat na Láďu, ale před tím ještě na to 31 [pageend33]vlastnictví. Vlastnictví chápeme často už v ekonomicko-výrobní formě, ale ono začíná daleko dřív. Vezměme například pole rolníka, to nebylo jenom vlastnictví, to byla zároveň tradice celého jeho rodu, pečlivosti, zodpovědnosti, vztahu k práci. Tohleto platí nejenom pro vlastnictví zemité, jako je půda, ale i v ostatních věcech jako je dům, krám nebo dílna. Myslím si, že rozdělení společenských systémů na kapitalismus a socialismus je už nějakým způsobem potrefeno předsudečným postojem, který určuje dopředu sympatie nebo nesympatie. Skutečně však ve světě existuje něco, co odpovídá tomuto černobílému obrazu, tady kapitalismus, onde socialismus? Neexistuje spousta přechodových systémů? Není ostatně na místě uvážit jiná hlediska rozlišování? Což otevřený systém a uzavřený systém? Mám takový dojem, že rozdíl mezi společností otevřenou a uzavřenou je v tom, že otevřená společnost je reformovatelná. Teď mi Láďo promiň, budu trochu nepřesný, myslím reformovatelností schopnost nikoliv návratu k původní formě, ale rozvoj, otevřenost, schopnost měnit se dle měnících se podmínek. Uzavřená společnost vychází z jakési fixní představy definitivního uspořádání, má gnostický ve Voegelinově smyslu slova charakter: teď je potřeba společnost uspořádat jednou provždy a pak můžeme eventuálně ještě něco okrajového reformovat. To je jeden ze základních chybných prvků, že se určitý rádoby definitivní názor vezme do lidských rukou a vznikne šéfovská třída, která tu definitivu zná a podle ní bezohledně jedná. Systém prostě musí být průběžně reformovatelný ze své podstaty, každá věc se musí dávat znovu a znovu v plen a ne mít patent na nějaké politické definitivy, na které se nesmí sáhnout. A to platí jak pro kapitalismus, který je monopolizován, tak i pro socialismus, který je totali- zován. Hejdánek: Po mém soudu bychom se opravdu měli držet toho, že když jde o reformu, tak je to návrat k něčemu původnímu, jinak to je změna. Ta změna může být k horšímu nebo k lepšímu; můžeme pak říct, zdali systém je či není vylepšitelný. Ale reformovatelný je pouze takový systém, který někde na začátku má jakousi podobu, k níž se může vrátit. Pro křesťanství tato možnost existuje, pro marxismus nikoliv. I když je napodobením křesťanství, tak se mi nezdá, že by v původním byť teoretickém tvaru bylo něco, co by bylo možno považovat bez revize za znovunastolitelné a pravé. Tam jsou chyby hned na začátku. — Teď k tomu vlastnictví. Mně se zdá, že ta otázka byla kladená příliš emocionálně a jaksi nespravedlivě. Komunisté zdaleka nebyli první, kdo sáhli na vlastnictví. V celých dosavadních dějinách vidíme, že vlastnictví má nějakou mimořádnou vnitřní tendenci k jakési hybris, to jest k tomu, že kdo má, má čím dál víc, a kdo má málo, tak je mu odňato i to málo, co má. Tyhle tendence k narůstání sociálních rozporů jsou něčím charakteristickým pro celé dějiny. Vždycky znovu a znovu se vytvářely situace, kdy museli přijít sociální a právní reformátoři, aby zavedli nové zákony. Prostě vlastnictví je problém. A řešit to jenom otázkou, kdože má právo sáhnout někomu na vlastnictví, to je nespravedlivé. 32 [pageend34]Musíte si také klást otázku, kdo má právo mít více než ti druzí. To je také otázka spravedlnosti a práva. Že se někdo narodí do rodiny, kde rodiče jsou bohatí, vzdělaní a svým dětem dopřejí nevím co, a někdo je chudý a musí začínat od píky, musí se učit všemu od samého začátku, nemá páru o kultuře o politice, to je taky třeba vidět. To je také vážná věc, a souvisí to s vlastnictvím. Bez vlastnictví to nejde, ale to vlastnictví musí být pod kontrolou. To je nemyslitelné nechat to ve smyslu liberalismu, ať se to vyvíjí, jak chce. To prostě nejde, to vede ke katastrofám. Že to komunisté udělali způsobem, který je nevhodný, to je nepochybné, a je potřeba to konkrétně kritizovat. Ale nelze si to zjednodušovat tak, že neměli sáhnout na vlastnictví. Na to vlastnictví je nutné sáhnout, to prostě jinak nejde. Koneckonců každý stát vždycky sáhl na nějaké vlastnictví. Vždy je hlavní otázka, jestli správně nebo nesprávně. Palouš: Ale o to není spor. Bylo přece výslovně řečeno, že je možné vlastnictví korigovat formou daní a podobně. Hejdánek: Ale jsou někdy případy, kdy daně nestačí. Otázka zněla, kdo dal komunistům to právo. To právo musíme hledat také na druhé straně a ta hybris může být na jedné i na druhé straně. Koneckonců ctnost podle Aristotela je vždycky ten střed. Kantůrek: Taky si myslím, že problém vlastnictví byl v této diskusi až příliš jednoznačně vyhrocen. Důležitější je, do jaké míry se mělo vyvlast- nění provést. Hlavní bída socialismu bylo právě absolutní vyvlastnění, to že se vzalo všechno a všem a že se nenechalo nikomu nic. Totiž politický pluralismus, o němž se bavíme, je bez určitého pluralismu hospodářského také jen teoretickou otázkou, protože monopol vládnoucí strany je do značné míry dán monopolem vlastnickým. Komunistický stát všechno vzal a všechno má, nikdo jiný tu nemá nic. Připustí-li se drobné podnikání, skutečné družstevnictví, budou-li se rozvyet i jiné formy ekonomické činnosti než je centrálně řízená a plánovaná, vzniknou i jiné sociální a ekonomické zájmy určitých skupin obyvatelstva i jednotlivců, které se budou lišit od zájmu státu. A pohyb těchto zájmů, jejich střetávání ve společnosti vytvoří i určitou základnu politiky. Ve chvíli, kdy se připustí ekonomické uvolnění, se vytvářejí i podmínky pro politickou pluralitu. Právě v tomto ekonomickém a zprostředkovaně i politickém uvolnění vidím v současné době nějakou naději. Kadlec: Já jsem chtěl k té námitce, kdo dal komunistům právo, říct, že právo dává vedoucí garnituře to, že má zájem o dobro celku. To znamená, jsou-li zde bezpracné důchody, jsou-li zde žebráci, a je-li zde šance pomocí znárodnění tyto vředy odstranit, je-li to cesta, jak zabezpečit rovnost šancí, pak myslím, že to právo je tady dáno. Něco jiného je, jestli komunisté toho znárodnili příliš mnoho a nepodtrhli tím jakoukoliv efektivnost. A z toho plyne nutnost reformovat, vrátit se k začátku, za který já považuji rok 1945. Palouš: Pokud se socialismus zredukuje na mravní princip, o němž ho33 [pageend35]vořil Láďa, tak má velice blízko ke křesťanství. Pod mravní kriteria patří potom ovšem i vlastnictví. Nicméně problém rovnosti šancí je prostě velice problematický. Protože co svět světem stojí, tak se lidé vždycky rodili a budou rodit lepším nebo horším rodičům, láskyplným nebo surovým, mírným nebo uhádaným, vzdělaným i nevzdělaným, chudým či bohatým. Omezil bych tuto rovnost šancí jen na hybridní případy vlastnictví. Je nutno však mít i otázku vlastnictví neustále otevřenu. Socialismus v tzv. socialistických zemích 20. století má zmíněný gnostický charakter, totiž že problém vlastnictví teď už je provždy vyřešen. Je potřeba neustále dávat základní otázky v plen, protože člověk nemá „god-like-position“, aby mohl o základních věcech rozhodovat z předem daných formulí. To je dle mého soudu u Marxe pro mě málo přijatelné, totiž to suverénní a definitivní rozhodnutí, jak to ve společnosti ekonomicky má být. Ruml: Naše rodina nikdy nic nevlastnila a já jsem neměl nikdy ambice něco vlastnit. Čili mně otázka vlastnictví je v podstatě cizí. V tom nevidím to největší zlo. Já vidím hlavní zlo v tom, že komunistická strana tím, že všechny vyvlastnila, tak je také ovládla, ne proto, aby se lidem vedlo lip, ale aby na ní byli závislí, aby všichni byli státními zaměstnanci. Aby měla pořád palec přiložený na tepně, a kdyby se někdo chtěl bouřit, tak aby ji přimáčkla. Všimněte si, že na světě neexistuje nikde stát, který koketuje se socialismem nebo který už vyhlásil socialismus, kde by se lidem dařilo lip než se jim dařilo předtím. Všechny socialistické systémy, ať už africké, la- tinsko-americké, evropské, nebo asijské, kde přišli k moci a socialismus zavedli komunisté, to znamená ten mocensky donucený socialismus, všechny se vyznačují tím, že je tam vždycky hůř. O tom je ta anekdota, že když se socialismus zavede na Sahaře, tak se tam do měsíce začne dovážet písek. Snad to komunisté myslejí dobře, ale vždycky to vyjde nastejno. Kadlec: To bys přece do strany nevstoupil, kdyby to dělali schválně špatně. Ruml: Ano, ale já jsem to během čtyřiceti let prokoukl. A do té doby, dokud tu bude monopol moci, kdy do toho nebudou moci mluvit jiní, do té doby nebude socialismus spravedlivý. Já si myslím, že pod vedením komunistické strany — nejenom, jak ji znám u nás, ale všude — není socialismus reformovatelný. Lederer: Právě vlastnictví a majetek vytváří nezávislost občanů. Jak říká pan Ruml, když lidé nemají nic, tak jsou závislí na chlebodárci. Teprve bohatství vytváří nezávislost. Kadlec: Ale vytváří také bezpracné důchody, což by se odstranit mělo. A jestliže nelze jinak, tak i vyvlastněním. Lederer: Ale ještě bych poznamenal k panu Hejdánkovi. Co svět světem stojí, jsou někteří lidé obdarováni větším nadáním a jiní menším. Někdo se narodí bohatý, druhý chudý. Někdo ošklivý, jiný hezký. Hejdánek: My už jako lidé nemůžeme připustit, aby se ve společnosti tak slepě obdarovávali jen někteří. Bohatstvím přece neobdarovává příroda, 34 [pageend36]ale společnost. A kdo si za to vezme tu odpovědnost, aby to probíhalo takto slepě? Ruml: Já nejsem historik, ale co jsem takhle četl životopisy výjimečných lidí, tak se většinou rodili v chudých rodinách. Čili neměli ty předpoklady, ale přesto se vyšvihli. Hejdánek: Ale co jich uhynulo! Stern: Já si myslím, že pokud se tu mluví o vlastnictví, že to není možno klást jako dogma. Proudhon říká, že každé vlastnictví je krádež. To je jedno dogma a je to nesmysl. Tady jsem slyšel, že sáhnout komukoliv na majetek, je také krádež. To je druhé dogma a také je to nesmysl. Znárodnění dejme tomu přírodního bohatství je správné. Já si nedovedu představit, že by například nafta nebo uran měly být v soukromých rukou. Osud krajiny přece také nemůže být v soukromých rukou. V tomhle ohledu to nejde stavět buď anebo. Ale co je důležitou podmínkou a co se právě u nás hrubě porušilo, jakékoliv rozhodování o těchto věcech je citlivé a musí se dít za určitého demokratického konsensu. A to se právě po roce 1948 nedělo. Já osobně si myslím, že rozvrh vlastnictví, který byl do roku 1948, po znárodnění v roce 45, že to byla základna, z níž se mohlo rozumně vyjít. Podle mého dnešního poznání, ani komunisté, ani sociální demokrati neměli dobrou hospodářskou koncepci. Kdo měl opravdu dobrou koncepci, byli národní socialisté, jmenovitě jejich národohospodář Hejda: chtěli se orientovat na to, jak využít naší v té době ještě tradiční šikovnosti, což rozhodně odporovalo pozdější železné koncepci. Hospodářství nelze řídit násilím, hospodářství je podobné zahradě, kterou je třeba pěstovat. To je rozdíl mezi tím administrativně direktivním řízením, které by těm stromům chtělo poroučet, kdy mají kvést a kdy plodit, a takovým řízením, o něž šlo v 68, které stromům vytváří podmínky, kypří jim půdu, přidává živiny, prostě, které pěstuje. Čili já bych mezi tím Proudhonovým pojetím a mezi tím vaším tvrzením hledal jakýsi střed života, k němuž je třeba jít, a který může řešit pouze skutečná demokratická vláda. Poněvadž demokratická vláda musí brát v úvahu i názor menšiny, musí jednat na základě odborné úvahy. Zde vidím hlavní problém. Problém není vlastnictví, ale demokracie. A tu jsme začali v roce 68 obnovovat. Ony by se potom i tyto otázky řešily zcela jinak, ne třeba ideálně, ale rozhodně lépe než předtím. Palouš: Láďa tady hovořil o vlastnictví jako o problému, který musí také být postaven pod mravní kritéria. Zdá se mně, že se zde shodujeme v tom, že vlastnictví vytváří faktickou nezávislost. To také musím vzít v potaz. Vávra: Jak to tady poslouchám, pořád mi vrtá hlavou, a chtěl bych to slyšet, proč - já mám pocit, že je to takový náš český rys — tak strašně lpíme na té sociální spravedlnosti? Vždyť těch nerovností je daleko víc, ať už jsou dány přírodou nebo společností. Proč tedy stále zdůrazňování té sociální spravedlnosti? Hejdánek: Doufám, že zůstanu výjimečně stručný. Zase to leží v dějinách. Všichni pocházíme ze selského prostředí, a řekněme takové tři čtyři 35 [pageend37]generace dozadu každý máme nějakého selského předka. Naše společnost byla dekapitována, zbavena inteligence, zbavena šlechty a vlastně všichni jsme sedláci a myslíme jako sedláci. To je základem takového toho ple- bejského demokratismu, který je takřka vrostlý v duši téměř každého z nás. To není nic dobrého, ale takhle to je. Čili na otázku, proč zrovna my Češi, tahle odpověď. To je dáno historií. Navíc to má i určitou pozitivní stránku. Budu mluvit za sebe. Mně například uráží, když se někdo chová poníženě. Já si myslím, že nejsem sám. Prostě lidé příliš suverénní a příliš zdeptaní se nám zdají nelidští. A z tohohle důvodu je potřeba zasáhnout. S přírodou je to těžké, to by asi bylo nesprávné do těch přírodně daných nerovností zasahovat. Ale společnost, ta přece žije na spravedlnosti. Nespravedlnost znamená, že se společnost žene ke katastrofě. Máme-li žít lidsky, pak musíme žít ve společnosti, která neustále usiluje o spravedlnost. Nikdy se nedosáhne definitivní spravedlnosti, nikdy se nezavede systém jednou provždy platný. Ale vždycky musí mít lidé citlivost pro tyto věci, a jak se to začne odchylovat z rozumných mezí, tak se musí uvažovat, jak to napravit. Je ovšem zapotřebí jistých mravních kritérií, to není jenom otázka pocitů nebo historie. Lederer: Myslím si, že svět nikdy nebyl a nebude absolutně spravedlivý. Běží tu samozřejmé o spravedlnost, což je určitá idea, cíl, který však nikdy nebude zcela dosažen. Hejdánek: To je nutnost. Jestli nebudeme usilovat o spravedlnost, tak dějiny ztratí smysl. Vávra: Ale ta rovnost je v rovnosti pravidel, a ne v rovnosti talentu nebo bohatství. Lederer: Pan Hejdánek naznačil, jako že by to chtěl zprůměrovat. Vávra: Ať ten, kdo je suverénní, zůstane suverénní. A kdo je ušlápnutý, ať se s tím nějak vyrovná. Hejdánek: Ne, mne to uráží. Kantůrek: Pro vás, mladší generaci, jsou tohle všechno teoretické otázky. My sice dnes všichni říkáme, že jsme chudí, že toho moc nemáme, ale chudobu, chudinu a všechno, co s tím souvisí, si v pravém slova smyslu vy už neumíte představit. Požadujete, aby lidé měli ve společnosti odpovídající postavení, aby mohli vyniknout podle svých schopností, aby mohli mít majetek, a je to pochopitelné. V naší generaci ale například vstup do komunistické strany nebyl vždycky motivován politicky nebo ideologicky, ale i touhou po sociální spravedlnosti. Po spravedlnosti zejména pro ty chudé a slabé, o jejichž chudobě už skutečně nemáte ponětí. U mnoha lidí, kteří do strany vstupovali, to bylo naprosto určující. A taky nebýt chudoby, v níž žila část společnosti, nikdy by komunisté nemohli získat takový vliv. Kadlec: My nechceme mít žebráky, nechceme bezpracné příjmy. Nejde tedy o to zprůměrňovat společnost, ale to, co křičí, že je nespravedlivé, je potřeba napravit. A ti, kteří vlastní příliš mnoho bez vlastní zásluhy, tak to je také třeba napravit. 36 [pageend38]Palouš: Ve svobodné společnosti by měli také mít lidé právo žít bez práce. To je ta volba být třeba clochardem. Mravní imperativ, který nás povolává ke spravedlnosti, nás vede i k tomu, abychom i majetek, i eventuální nerovnost vzali jako předmět našich úvah a vážných starostí. Ruší-li se to vlastnictví jako takové, pak je třeba vědět, že se ruší velký reálný díl společenské nezávislosti. Hejdánek: Rozhodně neplatí to, že bychom pro jakoukoliv oblast mohli držet liberalistické heslo, že svět jde svojí cestou. To není pravda. Prostě ta lidská odpovědnost tady zůstává, a za všechno. Ruml: Ty když mluvíš o žebrácích, tak si je představujeme, jak stojí před kostelem s nataženou rukou. Kadlec: A stáli. Ruml: Stáli. Ale dnešní společnost nemá žebráky? Má spoustu žebráků, kteří se ponižujou, kteří se podbízejí jenom proto, aby tu almužnu získali. Ne před kostelem, ale před sekretariátem komunistické strany. To je potřeba vidět. Nejsou bezpracné příjmy? Ale samozřejmě že jsou. Vždyť se skoro nic nezměnilo, snad jenom míra křiklavosti těch jevů. Já myslím, že nejde o to, že komunisté se zmocnili majetku, ale o to, že se zmocnili člověka. To vidím jako hlavní. To, že se zmocnili majetku, je jenom nástroj toho, jak se zmočit člověka, jeho dětí, jeho budoucnosti. A kdo jim k tomuhle dal oprávnění? Stern ml.: Chtěl bych říci k tomu vlastnictví, že lze jeho negativní vlastnosti eliminovat nebo úspěšně s nimi bojovat, ale nikdy ne za cenu toho, že vyvlastníme bez náhrady. Vždyť na Západě se to děje, naposledy ve Francii, ale vždycky tomu majiteli zaplatí. A to je také regulativ, že ta společnost nemůže vyvlastnit všechno, protože ona může vyvlastnit jenom to, na co má. Ať kapitalistovi zaplatí ty doly nebo hutě. A musí mu to zaplatit, protože nelze, a to je naprosto nemravné, nedat mu nic. Hejdánek: A kde on ty doly sebral? Stern ml.: Jistě, nemohl to vydělat sám, to na něj vydělali ti druzí, kteří už vydělávali na jeho tatínka a dědečka. To ani není možné, aby takový majetek, který má hodnotu několik miliard, vydělal jeden člověk. Ale o to tu nejde. Jde tu o to, že jakmile tu nedotknutelnost majetku jednou porušíme, tak to můžeme sebrat všem. To je zákon. Já myslím, že se to dá regulovat vnějším způsobem, daněmi, povolováním investic, úvěrem, už jsem o tom hovořil. Hejdánek: Určitě lze udělat takový zákon, který by vyvlastňoval jen ty velké majetky, které tvořili ti druzí. Kadlec: Ty sociální prvky se ale nesmějí přehnat, jako se přehnaly u nás, protože pak se podtrhne efektivnost a v důsledku toho mají všichni málo. Stern: Chtěl bych dodat k Jirkovi Rumlovi, který mluvil o snaze zmocnit se člověka: naprosto neprominutelné, i kdyby měl socialismus v programu tisíckrát zespolečenštění, bylo vyvlastnění živností, řemeslníků. A to nejenom z hlediska ekonomického, ale prostě proto, že určité věci nelze dělat 37 [pageend39]v kolektivu. Mistr cukrářský, mistr krejčovský, to je tvůrčí člověk. A intelektuálové, k nimž jsem patřil i já, a kteří se obvykle chopí nějaké abstraktní ideje, zapomněli, že když nebude mistr krejčovský, ani mistr cukrářský, tak že nebude ani mistr filozofie, mistr malířský ani mistr spisovatelský. A proto, že to jsou profese, které člověk může dělat pouze na své konto. Čili tady už se limitovala oblast lidové tvořivosti. Lederer: Já myslím, že bychom tuto otázku mohli uzavřít a přejít k dalšímu, druhému tématu, které jsem už zhruba načrtnul v úvodu: jak by to tu dneska vypadalo nebýt srpnové invaze v roce 68. Ovšem s tím, že by se Československo stalo jakousi izolovanou laboratoří. Prostě jak by se ten socialismus s lidskou tváří vyvíjel bez zásahů vnějšího světa? K čemu byli komunisté odhodláni nebo k čemu byli ustrojeni? — My k tomuhle tématu vlastní stanovisko nemáme, takže bych poprosil rovnou pana Hejdánka o jeho názor. Ted se nemáte na co vymlouvat. Hejdánek: Ano, jistě, já jsem si to tak připravoval, protože jsem tušil, že by to mohlo příště dopadnout stejně... No, především je to tak hypotetická záležitost, že by to každý historik odmítl. Ale já nejsem historik, oblast hypotéz je mi vlastní, takže se v tom cítím jako doma. Především — já jsem byl takový ten „souputník“. Od šedesátých let, díky několika příznivcům i několika průšvihům, jsem se dostal velmi rychle do situace souputníka. A to nejenom z vnějších důvodů, ale i vnitřních. Marxismem jsem se vždy zabýval, ta obroda ve filozofii mě připadala velice atraktivní, s nesmírným potěšením až nadšením jsem četl Kosíkovu Dialektiku konkrétního, literární časopisy. Zároveň jsem ovšem cítil svou distanci. Takže z té distance jsem některé věci možná viděl — nebo mohl vidět kritičtěji než ti reformní komunisté samotní. Vedlo to potom tak daleko, že jsem dokonce cítil nutnost varovat. Bylo to počátkem července 68, po jednom rozhovoru s Patočkou na Václavském náměstí. Tehdy on pln nadšení líčil že to, co se tady děje, je nadějí pro celé lidstvo. To mě trochu podráždilo, poněvadž to bylo po mém soudu politicky naivní. A tak jsem pod dojmem toho rozhovoru napsal do Tváře, která měla vyjít začátkem září, článek o Masarykovi, kde jsem zproblematizoval to, co teď „znamená“ Masaryk. Končil jsem přibližně slovy: „nedělejme si iluze, všichni jsme vinni tím, co tady bylo, a po vině přichází soud.“ Patočka potom kdesi řekl: „Ale to přece nemyslel to, co pak přišlo!“. — No, to jsem skutečně nemyslel. Myslel jsem, že přijde soud jiného typu. Ale očekával jsem, že průšvihy budou. A to ne proto, že by se začalo střílet. Já jsem byl úplně iritován tím, jak nezrale jednala naprostá většina lidí, jak ti starší, tak moje generace. Jak byli na to zcela nepřipraveni. Naprostá politická ignorace, nedostatek politického myšlení, emoce, jakési prázdné dunivé nadšení. Nikdo neměl tendenci něco opravdu promýšlet, brát věci vážně. Mně se zdálo, že to jde k nějakému krachu. A já mám ten dojem, že by k tomu krachu bývalo došlo a v podstatě ta invaze nás toho krachu uchránila. Jestli je to dobře nebo špatně, to nevím. V českých dějinách je těch případů víc. Jsem protestant a nedovedu se nad38 [pageend40]chnout ani pro Kalvína ani pro Luthera, ale velmi milá je mi Jednota bratrská. Možná je to proto, že se neměla čas příliš zdiskreditovat. Z toho důvodu mám takový dojem, že se ukáže historicky jako pozitivní, že ten zásah znemožnil začátky uskutečňování Akčního programu a tak dál, protože Akční program by byl dnes ještě v daleko horším světle, než je teď. Teď je možno se k němu vracet. Dubček ho třeba připomíná a Vladimír Kadlec, jak říkal, se domnívá, že to je nosná základna. Já si myslím, že není a že to, že někdo vůbec může mít ten dojem, že to je nosná základna, je možné jen díky té intervenci, která znemožnila jeho uskutečnění. A to přesto, že ta celková připravenost v 67. a 68. roce byla daleko lepší, než je dnes. — Dnes nejsou vůbec žádné studie, neexistují koncepce, jediné, co nám eurokomunisté nebo exkomunisté dovedli nabídnout, je vrátit se k 68. A to je nemyslitelné. Stejně jako jsme se nemohli v 45. vrátit k první republice, a tak jako jsme se v 68. nemohli vrátit k 45. Mně se zdá, že nebýt té invaze, byla ta naše situace mnohem horší, než je teď. Já to neříkám jako odhad, jenom jako hypotézu. Jestli je pozitivní nebo negativní, že je dnes možno se vracet k něčemu, co by už dávno bylo zdiskreditované, tím si nejsem jist. Každopádně bych však navrhoval se nevracet. Dneska je třeba vypracovat něco nového, a protože nejsme připraveni, nejsme zralí, je třeba počítat s pomalým vývojem a s co nejdůkladnější přípravou. Teď dělat nějaké rozsáhlé a hluboké změny — to by byla jedině katastrofa! Lederer: Promiňte, ale tohle už spadá spíš do poslední otázky. Hejdánek: Aha. Já mám dojem, že žádné záruky, že bychom se vyhnuli katastrofě nebyly a nejsou. Mám vážné podezření, že by bylo ke katastrofě došlo. Jaké, nevím. Hospodářsky to nedovedu posoudit, ale těžko by naše ekonomická situace byla lepší než je teď třeba v Maďarsku. Já se obávám, že u nás, vzhledem k tomu, že to Maďarsko začalo o víc než deset let dřív než my, že zkušenosti mělo lepší. Ale kdo ví? Třeba v Polsku byl ten tlak zvětšen obrovským zadlužením, ovšem pravděpodobně je tam průmyslový park daleko modernější než u nás. U nás je to všechno tak zastaralé, že bude potřeba obrovských investic. Já mám dojem, že kdybychom se víc zúčastnili na světových trzích, ukázala by se ekonomická situace mnohem dřív jako neudržitelná. Lederer: Já bych to už ukončil, protože je to víc než deset minut. A poprosil bych pana Rumla. Ruml: Mně to laboratorní pojetí je velice blízké. Mám totiž někdy takový fantasmagorický dojem, že svět, který existuje, je v podstatě zkumavka, kterou si nějaká jiná, vyspělejší civilizace vybrala pro zkoušení různých společenských formací. A teď momentálně zkouší komunismus. Takže ta odizolovanost od ostatního světa je mi blízká, ale budu velice stručný: Myslím, že další vývoj by šel buď směrem k pluralitě a větší samostatnosti vůči Sovětskému svazu, ovšem zase menší samostatnosti vůči jiným vlivům. Vliv strany by pochopitelně klesal, až by se dostal na patřičnou úroveň, která komunistické straně v této společnosti náleží. A pak by se možná 39 [pageend41]z komunistů stali znova bojovníci, co mi na nich imponovalo, když jsem do komunistické strany vstupoval. Anebo by komunistická strana po 14. sjezdu upevnila svou moc, přitáhla uzdu a v podstatě by se vracela k padesátým letům — možná trochu modifikovaným. Ale pak by to zase bylo bez mnohých, kteří do toho šli a kteří by se s tím nesmířili. A tak by zase vznikli bojovníci na druhé straně barikády. Zvolila se ovšem ta nejhorší varianta, a sice takové to bahníčko. A z toho vznikl marasmus, který trvá už dvacet let. Kadlec: Souhlasím s Hejdánkem, že nelze garantovat, jak by se věci vyvíjely. Nanejvýš můžeme srovnávat s tím, co se potom stalo, jakým způsobem se to vyvíjelo a zda by to platilo i pro to původní. Ale můj názor je ten, že v 68. roce se na program dostala demokracie — i když neúplná, že existovaly prvky samosprávy, prvky kontroly zdola, že existovaly volby ředitelů a byla naděje i na volby politiků. Projevil se prvek nevměšování, prvek suverenity, a to mělo za následek, že se vytvořila atmosféra, která byla příznivá pro ekonomický rozvoj. Čili — já se domnívám, že vrátit se k 68. roku nemůžeme, ale na druhé straně jsou tu přece jen určité prvky, které by pro nás mohly být jak poučením, tak výstrahou. Když jsem se zmiňoval o tom, začít diskusi od Akčního programu, myslel jsem to tak, že nic jiného, kompaktního jako systém tady není. Akční program, který by se kriticky hodnotil, by nám ukázal i to, zda by věci šly kupředu nebo zda hůř. Ale já jsem přesvědčen — i bez těch záruk, které nikdo nemůže dát — že bychom se do tak obrovské ekonomické krize, do které jsme se dostali dnes, nikdy nedostali. Kantůrek: Já bych od sebe rozlišil sféru ekonomiky a politiky. Pokud bych si troufal dělat proroka, co by kdyby, pak se domnívám, že určité záruky zdravějšího ekonomického vývoje v roce 1968 dány byly. Byly tu vypracované koncepce, které by se jistě korigovaly, ale hlavně tu byla společenská atmosféra, která byla změnám nakloněna. Devastace nenabyla takového stupně, jako dnes. Ještě byli lidé, kteří nosili do banky zlato na fond republiky, ještě byla doba, kdy někdo slyšel na to, že si musíme utáhnout opasek, aby bylo třeba za pět let lip. Kdybych si měl vsadit, tak tedy jistým optimistou bych býval byl v ekonomické sféře. Pokud jde o oblast politiky, myslím si, že by se ukázalo, že šedesátý osmý rok byl pouze počátkem určitého procesu. Reformní křídlo v komunistické straně, které se spojilo s reformami zdola a chtělo cosi nového prosazovat i shora, by teprve muselo projevit, do jaké míry je stabilizované a schopné. Protože teprve potom by přišly zkoušky, jak se to s pluralitou a demokracií ve skutečnosti myslí. Nepochybně by bylo došlo ke konfliktům uvnitř komunistické strany a osobně si myslím, že by se byla jednoznačně projevila i slabost vedení. Je paradoxní, když dnes Dubčekovi oficiální propaganda vytýká, že byl slabý a nezvládl pravicové křídlo. Já to myslím jinak. Vedení strany prokázalo svou slabost už před srpnem, ještě než přišli Rusové. Tehdy bylo třeba mnohem radikálnějším způsobem odříznout tak zvané 40 [pageend42]stalinské křídlo i budoucí délnicko-rolnickou vládu, a na druhé straně bylo třeba pružnějším způsobem reagovat na různé extrémy a snahy předbíhat událostem. Podle mého názoru by se nepochybně ukázalo, že vedení strany, tak jak bylo zformované, při vší úctě, kterou chovám k Alexandru Dubčekovi, k nebožtíku Smrkovskému a dalším politikům roku 1968, už před srpnem na některé věci prostě nestačilo. Jak by se celá situace vyvíjela dál, je skutečně už jenom pustý dohad. Stern: Ta otázka je vlastně unfair, poněvadž všechny hypotézy které počítají s laboratorní situací, jsou hypotézy, které by se v realitě neuskutečnily. Je třeba počítat s kontextem, v kterém jsme byli. Kdyby nedošlo k invazi, domnívám se, že by se uskutečnila hospodářská reforma a určitá samosprávná reforma, tak jak byla projektovaná a tak jak se via facti v těch měsících mnohde už realizovala. Nedívám se tak skepticky na možnosti našich podniků, poněvadž jsem se velice blízko seznámil s první prací rady pracujících ve Škodovce. To byli velice vzdělaní, inteligentní lidé, kterým byla naprosto cizí jakákoliv demagogie a kteří si postavili do čela velice schopného manažera. Myslím si, že takový zkušený koncern jako byla Škodovka nebo jiné podniky, by si věděly rady. Obával jsem se něčeho jiného. Za prvé: každý přechod znamená i určité rozladění společenského provozu. Než by se to všechno dostalo do nějaké podoby, tak by došlo k určitým ztrátám. A potom, vezměmě si naprosto konkrétní věci. Chystalo se převedení naší energetiky na naftu. To znamená, že místo elektráren hnědouhelných, tehdy o atomových ještě nebyla řeč, by se postupně převáděly elektrárny na topné oleje. A do toho by přišel rok 73. A rázem by nastala vážná hospodářská krize, poněvadž by ta nafta najednou nebyla, nebo by se strašně zdražila. A ti lidé, kteří tvrdili, že celá ta reforma je nesprávná a kteří ji kritizovali už v roce 68— 69, by byli na koni. Říkali by: „Vidíte, tam to dopracovali! Zrušili támhle důl, horníky převedli jinam a tak to dopadlo!“ Čili zůstává otázkou, jestli by společnost dokázala takové kritické okamžiky překonat. Nevím, jsem rodem optimista, myslím si, že by to dokázala už proto, že bychom i ty negativní věci cítili jako svou věc. Jako naše strádání, které jsme si sami přivodili. Ovšem, to je můj emocionální, subjektivní přístup a myslím, si, že tak jak byl ten vývoj dramatický v roce 68, že by nás dramata čekala i v letech dalších. Palouš: Kdyby sem nebyli přijeli Sověti a neokupovali nás, tak pravděpodobně by pokračovala dále poněkud nemístná euforie, takové to nad- šenectví nad vlastní skvělostí. My jsme se v 68. roce jaksi pokládali za světlo světa, tady se měla rodit ideální společenská soustava. Díky zvnějška navozené katastrofě se možná odvrátila katastrofa vnitřní. Takže přece jenom se přivodilo něco, co bych nazval „šťastná vina“. Přijímám všechny životní pády jako důležitou, snad nejvýznamnější část života společnosti i individuálního osudu. Myslím, že právě z pádů a katastrof si lze vyvodit poučení. A právě ta léta, která přišla díky okupaci, a kdy naplno rozbujel oportunismus, přetvářka a falšování, ukázala, co tady žije za la41 [pageend43]bilní společnost. Jak málo má rezistence mravní! To, že se v 70. letech tak vyjevila bída české populace, nám umožnilo v 80. letech přece jenom trošku rozpoznávat podstatné od nepodstatného. Dneska už nemálo lidí fandí neoportunním věcem, jako je Charta 77 nebo paralelní poliš, včetně fungování časopisů. To je ten zdravý nerv, na kterém lze budovat i nadále, to je ta šťastná shoda okolností, která zamezila dalšímu rozvoji té neblahé euforie. Lederer: Děkuji. Tím jsme vyčerpali všechny názory. Někdo se tady párkrát zmínil, myslím pan Kantůrek, o pluralitě. Podle mého názoru nebyla nikde zakotvena. S žádnou pluralitou se nepočítalo. Stern ml.: To záleží na tom, co myslíš pluralitou. Hejdánek: Například se oživila práce druhých stran, které předtím byly jenom střechové, a teďnajednou začaly fungovat. Čili ta pluralita tady byla jenom údajně a najednou začala žít. Stern ml.: Navíc politický program komunistické strany spočíval v oživení politické akceschopnosti nepolitických institucí. Tady nešlo o to obnovit politický pluralismus stran, ale odbory měly mít svoji politickou funkci, umělecké svazy, mládežnický svaz, mohly samostatně navrhovat kandidáty na poslance. Ruml: Dokonce nový návrh stanov strany byl s tím právem menšiny velice zajímavý a pokrokový. Stern ml.: Vždyť byli například zvolení poslanci, kteří kandidovali za svaz spisovatelů. Kantůrek: Říkal jsem, že takto chápaná pluralita by se stala zkouškou vedení strany. O pluralitě se mluvilo, psalo, ale jak by nové mocenské mechanismy postupně začaly fungovat, v té chvíli by na komunistickou stranu začaly vytvářet tlak, a tehdy by se byla projevila nepřipravenost jejího vedení. Jsem přesvědčen, že řada lidí, kteří slovo pluralita používali, neměli přesnou představu, co to slovo znamená. A pak by se ukázalo, buď že strana je schopná jít až tak daleko a pluralitu připustit, a pak by také bylo možné diskutovat o tom, jak systém nějakým podstatným způsobem proměňovat. Anebo by se zjistilo, že šlo o neuvážené sliby, z kterých komunisté zas vycouvali, a bylo by po pluralitě. Ale to by se prostě muselo ukázat. Určité tendence k pluralismu ovšem skutečně existovaly. Lederer: Mně jde ještě o jednu věc. Kdyby se totiž celá společnost dostala do pohybu, tak by vznikla určitá lavina, která by komunisty smetla. A mně jde právě o to, jak by se komunisté bránili? Jestli by to mysleli opravdu upřímně s tou pluralitou? Jestli by třeba nabídli převzetí moci jiné straně? Štern: Moment! Komunisté — to je příliš široký pojem. Tehdy byli ti komunisté tolika barev, že nelze mluvit o komunistech jako o nějakém globálu. Přinejmenším byly v partaji tři proudy. Jeden vysloveně konzervativní, kterému šlo v podstatě o zachování systému, případně jen s nějakými kosmetickými úpravami. Druhý reformní. Pak tam ale byla skupina radikální inteligence, jak ji reprezentovaly kulturní svazy, Literárky a tak 42 [pageend44]dále. Pak tam byli lidé, kteří vyloženě hlásali samosprávnou republiku v tom smyslu, že role politických stran by se vůbec měla minimalizovat a všechna moc by se měla dát samosprávnému parlamentu, jako nejvyšší- mu orgánu. To jsou všechno představy, které by se nějakým způsobem střetly v praxi. Jenom chci říct, aby bylo jasno, v čem se ta situace zásadním způsobem lišila od dnešního stavu pěrestrojky v Sovětském svazu. Uvedu jeden detail. Už po intervenci, kolem roku 68 nebo začátkem r. 69, přišlo vedení strany s návrhem, který byl patrně inspirován Sověty, aby byl Smrkovský zbaven funkce předsedy Národního shromáždění a nahrazen Colotkou, Slovákem. Ten návrh zdůvodnil Husák tím, že ta funkce patří Slovákovi, aby byla zachována symetrie. Tehdy vzniklo veliké hnutí, zejména v Českých odborových svazech, za generální stávku. Ovšem sám Smrkovský se této eventuality zalekl. On se bál, aby až takto byl podpořen. Tehdejší předsednictvo Ústřední rady odborů, které — ví Bůh nebylo revoluční, to byli lidé, kteří pak hned otočili, vydalo prohlášení, že se staví zásadně proti tomu, aby Smrkovský šel z té funkce. Dovedete si představit, že by v Sovětském svazu nastala situace, že by politbyro partaje rozhodlo něco, dalo to na veřejnost, a Ústřední rada odborů by se postavila proti tomu a otiskla by si to v novinách? Nebo že by Svaz kováků oslovil člena předsednictva strany „Pane Bilaku“? A napsal mu dopis, že to, co vykládal o českém dělnictvu Američanům, ať jde vykládat do jejich továren? Je třeba vidět skutečnou pluralitu, která už vznikla. To byla pluralita, jež se ještě nezabydlela, nebyla ani zákonem zakotvená, ale vznikla jako faktický stav. Je otázka, co by se s ní stalo, kdyby se intervence nekonala. Možná, že by zdegenerovala, že by se všechno znovu vrátilo k nějakému vylepšenému byrokratickému modelu, ale možná, že by to osvědčilo životaschopnost. To je však věc, kterou nemůžeme předvídat. Chtěl bych jenom říci ještě tohle: Všechno považuji za lepší, než tu ruskou intervenci. Poněvadž i kdybychom neuspěli, bylo by to na náš vrub, a to je vždycky pro národ lepší, než když někdo cizí jeho šanci vezme. Hejdánek: Teď se můžeme vymlouvat, kdežto tam bychom se nemohli... Ruml: Chtěl bych tady uplatnit myšlenku Jaroslava Sabaty, který tu není. I když některé jeho názory nesdílím, vřele souhlasím s tím, že jsme neprohráli díky intervenci, ale že jsme si to prohráli potom sami. Že i po té intervenci tu určitá možnost byla. A myslím, že tenhle hlas je třeba zaznamenat. Že to není jen díky tomu, že přišli, ale především díky tomu, že jsme my sami prohru připustili. Štern ml.: Já bych k tomu jenom poznamenal to, že naše generace je naprosto nejvíc poznamenaná právě tou porážkou jednoho každého v téhle společnosti sedmdesátých let. To bylo opravdu hrozné životní období, kdy člověk vstupoval do světa, který byl světem srabů! A nota bene i on sám se tím srabem stal! Protože ho to přemohlo. Ty 70. léta byly prostě tak dusný, že se to nedá popsat. Ruml: Ale uvědomte si jednu věc. Mně když bylo třináct, tak jsem straš43 [pageend45]ně zazlíval svým starším předkům, že nebojovali v roce 38. Ti třináctiletí v 68. roce strašně zase nám vyčítali 48. rok. Já jsem přesvědčen, že v roce 2000 budou vám třináctiletí vyčítat, že jste nevyužili rok 1988. Vávra: Tak to je dobré na ukončení. Lederer: Takže tuto otázku uzavřeme a já bych nyní otevřel další téma. Je jím otázka obrany v srpnu 68. Události té doby jsou nám všem dobře známy, nemá smysl je tedy obšírně popisovat. Dodnes však zůstává otázkou dnes již samozřejmě čistě teoretickou — zda jsme se tehdy měli nebo neměli aktivně bránit? Historickým faktem je, že jsme se nebránili. Ovšem bylo toto rozhodnutí, takové řešení opravdu správné? Nemá smysl nyní posuzovat tuto otázku z vojenského hlediska. Rozhodovat o vojenské strategii příslušelo a náleželo jiným. Jediné co můžeme je dopátrat se z psychologického hlediska správnosti tehdejšího rozhodnutí a z něho vyplývajících důsledků. A to jak v rovině individuální, tak i společenské, národní. Výklad svého postoje bych uvedl několika obecnými psychologickými tvrzeními, na kterých se snad všichni shodneme. Tak tedy: Víme, že k základům osobní hygieny patří péče o své tělo. Nestačí však pečovat pouze o tělesnou schránku, je třeba věnovat pozornost i duši, duševní hygieně. Obdobně je tomu i s národem, jehož početní mohutnost lze přirovnat k lidskému tělu. Z toho tedy vyplývá, že i národ má svou duši, svůj charakter atd. Věnovat pozornost pouze jedné dimenzi a to fyzickému přežití národa — znamená vlastně škrtat tu druhou a troufám si tvrdit podstatnější složku onoho národního ústrojí totiž jeho duši. Stejně jako lidská osobnost zbavená psychiky nemůže cele existovat, a má-li tuto oblast porušenou, nalomenou, stává se z člověka tvor poddajný, závislý, tvaro- vatelný, bez vůle a odvahy, platí totéž i o národu zbaveného svobody, odhodlání a vůle tvořit vlastní osud a dějiny. Proto si myslím, že jsme se v srpnu 68 bránit měli. Dokonce že to byla naše svátá povinnost. Pravda — obrana by to byla víceméně symbolická, ale byla by to obrana a to se počítá. Soupeři bychom tímto dali jednoznačně najevo, že s námi musí napříště počítat. Že tu totiž jsme, že existujeme. Že jsme odhodlaný patnáctimiliónový stát a nikoli pouhý inventář Varšavského paktu. Jistě, nepřítel byl nesrovnatelně silnější co do počtu i co do vojenské techniky. Ale to nic neznamená. Právě aktivním odporem, osobní statečností každého muže a koneckonců i celonárodním hrdinstvím by po předchozích psychických zlomech jako byl Mnichov a následný Protektorát nebo 50. léta došlo k jakési psychologické obrodě a národnímu sebeuvědomění. Kromě toho by se vytvořila zcela konkrétní hranice mezi „dobrem“ a „zlem“, tedy mezi věrným a hrdým občanem tohoto národa a nepřítelem. Podvolením se cizí vůli, mám na mysli přijetím podmínek Moskvy, se však postupně začal lámat celý národ. A z včerejšího nepřítele 44 [pageend46]se pozvolna stal opět přítel číslo jedna, dokonce ochránce a věrný spojenec. Uvnitř národa vznikl naprosto nepřehledný labyrint, resp. propletenec různorodých postojů — od čestného až po fakticky kolaborantský. Výsledkem byla zvláštní schizofrenie, v níž se podnes cítíme vinni de facto všichni. Tím byla mravní zkáza národa pravděpodobně dovršena. Nač má být tedy tento národ hrdý, když dvakrát v jediném století jeho vůdci zklamali? Čemu má po všech těchto zkušenostech občan ještě věřit? Tomu snad, že hrdost, svoboda, ale i národ a kus země, který mu patří, který je jeho, že to jsou pojmy, které je třeba brát svrchovaně vážně, které je nutno bránit jako nedotknutelné svaté relikvie a porvat se za ně za cenu největší oběti? Ignorovat v národu bojové nadšení, tuto zvláštní psychickou energii, jeho vůli bránit se proti napadení, odhodlání jít do toho za každou cenu, navíc ve věci navýsost spravedlivé a oprávněné jako je obrana vlastního teritoria, je z psychologického hlediska rozhodnutí nesprávné až tragické. A myslím si, že národ tehdy byl k obraně své země odhodlán. A ještě je tu další aspekt: promarněná příležitost národa hájit v daném okamžiku svou integritu a nezávislost. Rozhodnout o svém osudu beze zbytku, byť by řešení bylo třeba i tragické. Avšak právě umění rozhodnout se, necouvnout a setrvat na svém přesvědčení, bránit svou pravdu, a nejen pravdu, nýbrž samozřejmé právo na vlastní názor a činy, takové řešení má očistné a blahodárné účinky nejen pro přímé účastníky, ale i pro následující generace. Prostě umět v uzlovém bodě dějin vzít svůj osud do vlastních rukou a udělat rozhodnutí nikoli s ohledem k momentálním potřebám a prospěchu, ale jak říkal Masaryk „se zřetelem k věčnosti“. Samozřejmě mohou být na celou tuto záležitost názory různé. Chápu. Vím, že je mnoho pro a proti, ale abychom uzavřeli tuhle problematiku kolem obrany, vrátím se zpět do obecné roviny tvrzením, že totiž hlavním smyslem aktivního odporu je právě uvědomování si sebe sama, svého já, vlastní existence. A na úplný závěr bych si dovolil použít parafráze slavné Descartesovy věty „Myslím, tudíž jsem“, takže říkám „Dokud vzdoruji, jsem“ nebo také „Vzdoruji, tudíž jsem“. A toto si já, naše redakce i řada dalších vrstevníků právě myslí. Nyní bych rád slyšel vaše názory. Kadlec: Jestliže redakce zaujímá názor, že jsme se měli bránit, tak je to něco trošku jiného, než když měla vláda rozhodnout, abychom se vojensky bránili. Protože redakce na sebe nebere žádnou zodpovědnost za životy a zmrzačené lidi. A ani si nemusí klást otázku, jaká je naděje, že by obrana měla nějaký význam. Je možné, že vinni jsme všichni v té abstraktní poloze, ale já si myslím, že nám nezbylo nic jiného, než protestovat a do budoucnosti organizovat odpor. Vojenská obrana byla myslím naprosto vyloučena. Ruml: Podívejte, říkáte z vojenského hlediska to brát nebudeme, to necháme vojákům. Já myslím, že to nelze úplně odloučit. Samozřejmě po bitvě je každý generálem dnes můžeme přemýšlet o tom, jestli třeba ne45 [pageend47]mělo už v průběhu 68. roku dojít k radikálnějším rozhodnutím. To znamená — nepřipustit, aby tady v květnu bylo vojenské cvičení, se kterým jsme souhlasili. Že jsme měli třeba udělat částečnou mobilizaci, protože by se jim sem šlo asi tíž. Ale to znamenalo především se rozhodnout, co dál chceme dělat. K tomu to vedení nebylo dostatečně sjednocené. Dokonce se dá říct, že převažovalo mínění, že se nemůžeme rozkmotřit i když jsme naznačili, že nepůjdeme na koncil ve Varšavě. Ale podnikat nějaké další kroky, to už bylo na to vedení moc odvážné. De facto nechalo věcem volný průběh. Ale i potom byla ještě možnost. Byla možnost, aby to v Moskvě všichni nepodepsali, tak jak to nepodepsal František Kriegel. Dneska se samozřejmě lidé, kteří to v Moskvě podepsali, omlouvají tím, že František Kriegel k tomu nebyl přizván, že vlastně to bylo takové hrdinství de facto bez rizika. To není pravda! Tady se vůči Františkovi Krieglovi páchá veliká křivda. Pravda je taková, že i ti, kteří v Moskvě podepsali, se na Františka Kriegla dívali jako na své živé svědomí. Proto nechtěli připustit, že se mohli zachovat tak jako on. Proto ho tak snadno dali na pospas, aby jim pořád nepřipomínal jejich slabost. Znovu navážu na Šabatu, který říká, že po invazi jsme si to vlastně prohráli sami. Když jsme o tom tenkrát mluvili v redakci Reportéra, tak jsme říkali, že když jsme už takhle prošvihli všechno, tak by nejideálnější bylo, kdyby tu prosté nastoupila okupantská moc. Kdyby to tady řídili okupanti. Protože by to pro zdraví národa bylo daleko lepší, než když jsme se zardousili vlastníma rukama. Někdo hrozí tím, že by byla občanská válka. Já za prvé nevěřím, že by k občanské válce došlo. Ale i kdyby k ní došlo, tak v té občanské válce padne určitý počet lidí, ale padnou prostě lidi bez výběru, abych tak řekl. Padnou lidi na barikádách. Ale tady padli teď nemyslím jenom na exkomunisty tady padla elita národa. Lederer: Přesně vybraná. Ruml: A to je vždycky důsledek takovéhle prohry. A je to pro národ horší. V tom vidím největší chybu, která se tehdy udělala. A je to jen proto, že se vedení nemohlo rozhodnout, co dělat dál. Jestli se důsledně postavit na zadní proti celému táboru. Nevěřím, že kdyby se postavilo, že by došlo až k těm bojům. Já myslím, že si Sovětský svaz tenkrát takovou věc dovolit nemohl. Hejdánek: Ta otázka se táže na možnost obrany. Obrana je různého typu, třeba Vladimír Kadlec odpovídal na to zda byla vojenská obrana možná. Asi nebyla možná. Už proto, že se nic vhodného nepřipravilo. To tedy nechám stranou. Obrana ale byla možná a národ se také bránil. První měsíce, vlastně celý rok, byla ta rezistence pozoruhodná a historicky snese málo analogií. Kde a kdy trvala obrana tak dlouho za tak beznadějné situace? To je jedna stránka věci. Samozřejmě je možno se bránit vždycky, měli jsme se bránit, měli jsme se bránit víc, ale také jsme se do jisté míry bránili. Já bych tady chtěl ukázat na to, že to historické pozadí je daleko rozsáhlejší než to, co už tady bylo zmíněno. Musíme si uvědomit jinou tra46 [pageend48]dici, na kterou jsem již poukázal. Po třicetileté válce jsme zůstali bez inteligence a bez šlechty. Poláci nepochybně v dějinách dostali do těla ne-li víc, tak aspoň stejně jako my. Ale tam byla vždycky velká část šlechty na straně národa. A to šlechty uznávané za vlastní, necítěné jako cizí. A za druhé, to byla církev, která se nikdy nedostala do rozporu s národním cítěním, i ta její inteligence, ti „klerikové“. Proto každý Polák má v sobě cosi šlechtického. To my nemáme. My reagujeme jako sedlák. No a sedláci měli obrovskou zkušenost s ozbrojeným bojem z husitských dob a zejména potom ze selských rebelií. Mluvit abstraktně, bez historického pozadí nejde. U nás prostě na to nejsou podmínky. To není jenom Mnichovem a Únorem. Samozřejmě, do jisté míry, jsou Mnichov i Únor plodem té tradice delší, kterou reflektují v danné chvíli víc ty špičky než většina. Protože lidé reagují hodně emocionálně. Ale nakonec by to byli obyčejní lidé, kteří by řekli: „Proč nás do toho hnali?“ Ta kritika na druhé straně je přece známá také z jiných případů. Ale historické pozadí a kořeny jsou ještě hloub. Ta vaše otázka vychází ze samozřejmého předpokladu, že tady existují nějaké základní lidské ideály, které však ve skutečnosti patří k ideálům řeckým a římským, těm antickým, stoickým heroickým ideálům, které jsou totálně odlišné třeba od ideálů starých Izraelců. Musíme uvážit, že evropská civilizace, zejména ovlivněná křesťanstvím, k nám dlouhodobě zanášela i ty- hlety momenty. A když jedny jsou potlačeny, vyrůstají ty druhé. Prostě v nás je cosi, co nás činí mentálně bližší té židovské tradici. A to je také třeba vzít v úvahu, to je také historická skutečnost. Má své určité příčiny, ale nejenom vnější, nýbrž právě také tyto. „Vzít osud do vlastních rukou“—to je řecký titanismus. „Bránit svou pravdu za cenu nejvyšší oběti“ — to je naprosto nečesky formulováno. Neexistuje žádná „naše“ pravda, existuje pravda a za tu se obětujeme. Ale pravda, která je pro všechny stejná! A potom, jakou my jsme hájili pravdu v 68? — Nepřeceňujme se, to je heroizace něčeho, co je čistě historická záležitost! Přece tam nešlo o pravdu, tam šlo o naši samostatnost, o národní svébytnost — to jsou všechno pozitivní věci, ale není to pravda. O pravdu přece vůbec nešlo. Tahleta tendence k heroi- zaci až k romantizaci — to je cosi, co je potřeba vidět také z určitého odstupu. Po mém soudu, jestliže jsme se jednou narodili do té české tradice a žijeme v ní, musíme se také snažit rozumět té české mentalitě. A v rámci té mentality je tohleto nonsense. Bránit se, jistě. Ale jak? — Chytře, selsky, podfouknout to... Podfuk může mít tyto nízké roviny, ale může mít i vyšší. Uvědomte si, že takový praotec Abram, ke kterému se už obracel Starý zákon a křesťané taky, nepovažuje za něco, co by hyzdilo jeho pověst, že svou manželku, kvůli své osobní bezpečnosti, vydával za svou sestru a div ji neprovdal za nějakého toho vládce... Prostě přizpůsobit se situaci a přežít —to patří k české tradici. To musíme brát jako fakt, nikoliv jako morální věc. Morální hlediska musíme uplatnit na sebe, ale ne na minulost a na historii! Tam to je tak, jak to je a my jsme v tom nějak zasazeni a musíme to tak brát. Něco pozitivně, něco negativně, musíme to vymezit, hodnotit to, ale 47 [pageend49]to je pak naše záležitost. Ale nemůžeme to moralizovat a kárat, co se tenkrát mělo. Co děláme dnes? Čili zase máme to, co říkal Jiří. Pro vás je to otázka, jak budete čelit těm svým dětem v roce 2000. Ale kritéria „co měl Beneš dělat“? — Jak já do něho mohu vlézt? Palouš: Opět je tu otázka uvozena slůvkem „kdyby“. Nechat minulost fungovat jenom jako fakticitu a nevztahovat se k ní teďdiskutuji s Láďou —z hlediska morálního? Zda jsme jako národ obstáli, jak jsme se chovali, to přece není otázka zbytečná, ba máme dokonce jistou zodpovědnost, aby v nás historie žila nikoliv jen jako soubor zapsaných faktů, nýbrž jak něco, co je naší minulostí, co je naším proviněním nebo co bylo našimi možnostmi. V 38. roce jsem byl student, který na Václavském náměstí vykřikoval: „Dejte nám zbraně, dali jsme si na ně!“ Byl jsem tehdy svědkem národního nadšení a ochoty k oběti. Totéž jsme prožívali v 68. V prvních okupačních dnech, kdy se střílelo na museum, jsem kmital mezi filozofickým ústavem a naší fakultou a viděl jsem mladíky, kteří si lehali před tanky — ty tanky se zastavily a nepřejely je. Lidé útočili na tanky různými způsoby, téměř holýma rukama, např. proti nim nesli zkrvavenou vlajku. Nálada lidu byla bojovná, u obou těch dat bylo zde plno ochoty jít do toho. Tím neobhajuji, že by to bylo správné, jenom chci říci, že odmítnutí otevřeného konfliktu nepramenilo ze zbabělosti nebo z neochoty veřejného mínění. Je těžko obviňovat Beneše nebo Dubčeka, že v tu chvíli nepoužili armády. Možná, že by se mohlo souhlasit s tím, že se mohli bránit lépe, jinak nebo účinněji, ale nemyslím, že otázka zní buďjsme se hrdinně bránili nebo zbaběle nebránili. Chápu váš akcent na to, že oběti vždy stvrzují hodnoty, za které se kladou. Nemyslím si však, že je to pouze či především naše národní vina. Myšlenka, kterou sleduji, je, že národ sám jako takový odhodlán byl. Chápu a nechci odsuzovat Beneše za to, že v 38. do toho nešel, poněvadž zřejmě situace státníka, který se rozhoduje, není jenom otázkou momentálního odhodlání a ochoty k oběti, to je odpovědnost veliká, o té už vyteklo mnoho inkoustu a názory se velice různí. Vzpomínám ještě na poslední věc v této souvislosti, totiž otázku účinné obrany. Patočka, jakmile přišla ruská armáda, vypracoval na podzim letáček, který byl mimo jiné vyvěšen na fakultách. Obsahoval asi deset bodů, přesně šije nepamatuji, vzpomínám jen na jejich ducha: teď se rychle připravme na déletrvající svízelnou situaci, vytvořme kroužky známých lidí, okamžitě se pusťme do seminárních a paralelních diskusí v kroužcích a podobně. On sám, musím říci k jeho chvále, i po 48., co byl vyhozen z fakulty, si nikdy příliš nestěžoval na svůj osud. Hned fungoval v domácích seminářích, tento způsob obrany se ukázal velice účinným, významným a perspektivním. Poslední poznámka: myslím si, že v historické situaci jde přece jenom taky o pravdu. Že by v 68. nešlo o žádnou životní pravdu? Vždyť šlo přece o pravdu autenticity, o pravdu toho, co národ chce nebo nechce. Palouš: Je to v každém případě třeba pravda svobody. Pravda výroku o tom, že chceme být svobodni! A že chceme za to něco dát. 48 [pageend50]Hejdánek: Svobodu pro pravdu! Ale co je pravda? Pro kterou pravdu chceš být svoboden? Palouš: Ve chvíli, kdy řeknu: „Chci být svoboden“, tak životní pravdu tohoto výroku mohu také doložit způsobem svého života, svého nasazení. Hejdánek: To není ještě pravda. Palouš: Tak to bychom se dostali zase do filozofických diskusí. Chtěl jsem podržet onen etos, který vyzníval z redakčního prohlášení. Tady šlo o víc, než jen o nějaké okamžité historické rozhodnutí nevázané na životní pravdy. Stern: Také bych chtěl začít rokem 38, protože mé hluboké přesvědčení je, že jsme se tehdy bránit měli. A to vojensky. Že by to dopadlo špatně, ale že to bylo jaksi nezbytné. Jsou takové okamžiky, kdy se člověk bránit má a musí. A samozřejmě, že to může udělat i neuváženě. Masaryk, když byl mladý student, tak si ho pozval ředitel a měli spolu debatu kvůli zpovědi. Nakonec se ten ředitel rozčílil a chtěl Masaryka udeřit. Masaryk odskočil ke kamnům, vzal pohrabáč a řekl: „Neopovažujte se!“ Někdy nezbývá než se chopit i pohrabáče a říct „neopovažujte se!“. Já si třeba myslím, že i když byl Beneš stejného smýšlení jako Masaryk, byl to ostatně jeho žák, byl to jiný lidský typ, a ten by nikdy, ani v mládí jako student, ten pohrabáč do ruky nevzal. Ruml: Ten by ho ani neunesl! Štern: A teď přicházíme k roku 68. Ani tam tehdy nebyl v čele člověk tohohle typu. Palouš: Pohrabáčovitého typu. Štern: Nehledě na politické věrovyznání, nebyl tam člověk typu Tita nebo Churchilla. Prostě my na tyhle lidi nemáme štěstí. Ale nesouhlasím s tím, jak redakce vyostřuje tu otázku, že to nutně musel být branný odpor. Pokud jde o branný odpor proti invazi, potom se promeškalo něco před tím. Skutečně si myslím, že se promeškala situace, kdy bylo možno vyhlásit mobilizaci s tím odůvodněním, že je nám vyčítáno, že naše hranice jsou nechráněny. No tak je teda opravdu obsadit a chránit. A myslím si, že by se to setkalo s porozuměním naprosté většiny lidí, včetně naprosté většiny komunistů. A že by to znamenalo přece jen určité varování a že by rozhodování o srpnovém zásahu mělo to grémium, které ho v Moskvě činilo, o něco těžší. Škoda je také, že tehdy nikdo ve světě, nějaký vlivný stát, neupozornil Sovětský svaz na to, že dojde-li k intervenci, bude to mít ty či ony následky. Taková diplomatická demarše se nestala. Hejdánek: Naopak. Štern: Ale to bych se už vymlouval na druhé, prostě jediná cesta, jak odstrašit intervenci, bylo provést nějakou mobilizaci. Ale když už k té intervenci došlo, potom se domnívám, že dát povel „Střílejte!“, by bylo asi nezodpovědné. Co šlo dělat? Hrubá chyba podle mého názoru byla, že představitelé tehdejšího reformního vedení se dali zavřít. Proč Dubček a v tom naprosto souhlasím se Sládečkem — čekal na ÚV? Proč Černík 49 [pageend51]čekal ve Strakovce? Až k nim přijedou nějací potentáti jednat. A oni k nim přišli obyčejní unteroficíři, aby je zavřeli. Vždyť oni se klidně mohli dát pod ochranu nějaké západočeské divize a z této pozice jednat! Mezi tím by se už něco ve světě dělo. Ruml: Mohli jít pod ochranu dělníků. Třeba do ČKD... Stern: To byla první hrubá chyba. Ale když už k té chybě došlo a toto vedení bylo odvlečeno, tak já tvrdím, že se tady český a slovenský národ celkem osvědčil. Že za daných okolností — to co vy požadujete „vzdoruji, tedy jsem“ ti lidé vzdorovali. Vzdorovali chytře, inteligentně, takovým způsobem, že dostali okupantskou moc do strašlivých rozpaků, a proto nemohla realizovat své bezprostřední cíle. A tady přichází hlavní chyba nebo hlavní selhání. Moskevské protokoly neměly být podepsány! Jak by to pak dopadlo, to já nevím, ale ti lidé, kteří podepsali Moskevské protokoly, k tomu jednoduše neměli právo. Protože se nezeptali ani parlamentu, ani nějakého ústavního orgánu, aby jim k tomu dal zplnomocnění. A to do jisté míry byla věc, která tu obranyschopnost, tu duchovní obranyschopnost národa nalomila. Ale ani pak nebyly všechny věci ztraceny, jenže to už bych šel do těch podrobností, o kterých dobře mluví Šabata ve svém interview s brněnskými spisovateli. Já si prostě myslím toto: kéž by se zase obrodil v našich lidech ten zápal a to srozumění a nepatetická statečnost, která v nich byla v těch srpnových dnech. Na ty srpnové dny si já z tohoto hlediska nemohu stěžovat a spíš cítím jakousi nostalgii, protože takové odhodlání, jaké bylo mezi tisíci lidí, může dnes člověk najít pouze u menších společenství, jako je například Charta. Kantůrek: Nevýhoda být poslední je značná, protože mně už nezbylo mnoho co říct. Otázka byla formulována, jestli jsme se v srpnovém týdnu měli nebo neměli bránit — a já bych zcela jednoznačně odpověděl, že jsme se přece bránili! Teď mluvím o chování lidu, národa, nemluvím o vojenském odporu, to už se tu vysvětlilo. Bránili jsme se a bránili jsme se způsobem, který potvrzuje to všechno, co říkal Ladislav Hejdánek: česky a chytře. Faktem je, že dělnicko-rolnická vláda nebyla instalována, ačkoliv byla připravená a měla se ujmout moci. Ve Vysočanech se sešel 14. sjezd strany, který nabízel alternativní politické vedení a v podstatě umožňoval jinou variantu i projednání v Moskvě. Pamatujeme si, co se odehrávalo ve sdělovacích prostředcích. Když jsme vysílali v televizi, svým způsobem jsme se bránili, s nasazením — říkám to nerad života. Protože já nevěděl, když na obrazovce ukazuji svůj obličej a říkám, co říkám, co se dál stane nebo nestane. A během vysílání nás chránila lidová milice a pracovníci bezpečnosti a celé sídliště, odkud jsme vysílali, s námi ten týden prožívalo. Jediná možná odpověď na otázku, jak se choval národ, zní národ se choval statečně. Zapomíná se i na to, co sdělil Zdeněk Mlynář v jednom televizním rozhovoru krátce po srpnu, že 70 mrtvých v Československu Štern: Osmdesát. Kantůrek: Já si pamatuji sedmdesát. Tedy že sedmdesát mrtvých jsou 50 [pageend52]oběťmi onoho srpnového týdne roku 1968. Otázka, zda jsme se měli či neměli bránit, je podle mého názoru nepřesná, protože jsme se bránili. Jiná otázka je, co v tomto týdnu dělalo naše nešťastné vedení. Vedení strany a státu mělo odpovědnost nejen, jak říká Vladimír Kadlec, za vojenský odpor, který se asi opravdu promarnil předem, ale v jeho rukou byla možnost využít všeho toho, co se v okupačním týdnu vytvořilo. Konání 14. sjezdu a celá atmosféra, která v zemi existovala, nabízela mnoho variant a možností i projednání v Moskvě. A toho se nevyužilo a zklamání bylo o to úděsnější, že lidé doma šli do aktivní obrany, i malí kluci nosili pod košilemi vlajky a letáky. Pamatuji si jako dneska, jak jsme po Dubčekově příjezdu seděli u rádia, poslouchali jeho projev, brečeli a říkali si, že toto je druhý Mnichov. Odpovědnost tehdejšího vedení strany a státu je v tomto smyslu neoddiskutovatelná. A neštěstí bylo, že tehdejší vedení nebylo připravené nejen na to, co by se bylo dělalo, kdyby se reforma realizovala, kdyby nás sověti neobsadili, ale že tím méně bylo připraveno na možný ústup. Názor, že intervenční zásah je nějaké nedorozumění, něco, co se musí se soudruhy v Moskvě vysvětlit, se nakonec ukázal jako rozhodující. Protože kdyby seděli týden v Kremlu s pocitem, že musejí něco vyvzdoro- vat, že musejí nějakým způsobem reagovat i na to, co se děje doma, tak se nemohli zachovat, jak se zachovali. Nemyslím si, že naše vedení mělo přijmout opatření k vojenské obraně; ale mělo využít toho, jak se chovali v srpnu naši lidé a vytvořit předpoklady, abychom se i nadále bránili tak, jak se těch 14 miliónů lidí bránit začalo. A to se, bohužel, nestalo. Palouš: Nevzpomínáte si, jak přesně zněla ta Dubčekova věta, když nastala okupace — „To mi neměli udělat“? Vzpomínáte na tu větu? — Byla to věta, která v podstatě sdělila, že se vůbec alternativně neuvažovalo. A přitom všechny zahraniční noviny a zpravodajství neustále psaly o možnosti ozbrojené agrese. Dubček si zřejmě stále myslel, že to je pouze do vzduchu vyslovená hrozba. To také asi vyvolalo politickou nepřipravenost a státnickou neschopnost ve chvíli přepadu. Na druhé straně se tenkrát mělo Dubčekovi za dobré, že dokázal zachránit těch šest měsíců od srpna 68 až do dubna 69. V té době ještě naplno publikoval svobodný tisk svobodný v rámci tehdejší doby. A tehdy se pro celý svět vyjevila absurdita a nele- galita celého okupačního zásahu. Na druhé straně chápu, že cena moskevských podpisů, které tady to umožnily, byla velice krutá. Ruml: Chtěl bych vzít v ochranu Titův výrok o tom, že když o svobodu nestojíme, tak že ji nemůžeme mít. Já totiž nevidím jako heroický jen partyzánský boj Jugoslávců za II. války. Stejně statečný — a možná ještě statečnější byl boj v 48. roce proti celému lágru. A z toho jsme si měli vzít příklad. On stál proti daleko větší síle, protože to byla nejen hrozba vojenská, ale i síla uvnitř země — on nemohl vědět, jestli se mu tam nevzbouří ti prosovětští komunisté a nesvrhnou ho. To byla daleko prekérnější situace. A on v ní obstál. A my jsme v této situaci neobstáli. A přitom jsme měli možnosti. Samozřejmě v srpnu chránit hranice to ne. Ale my jsme od 51 [pageend53]samého začátku — a v tom je právě ta nerozhodnost toho vedení už od toho května je sem neměli pouštět. Protože oni tu zůstali. Není pravda, že odešli. Ve vojenských prostorech sovětští vojáci zůstali. Ve Strašnicích, v Brdech zůstalo 5 tisíc tzv. kvartýrmajstrů. To byl základ okupace. Už před tím se měla dělat nějaká daleko vážnější rozhodnutí, a nemělo se čekat na září se 14. sjezdem, ten se měl svolat bezprostředně po květnovém plénu. Vždyť to v podstatě byl ústřední výbor zvolený Novotným. A to byla koule na noze. Kadlec: Nechci omlouvat, ale chtěl bych vysvětlit. Celá příprava, o které se tu mluví, že měla být udělána — například neměli být pozváni na manévry nebo se měla určitá opatření udělat při manévrech, ostraha hranic nebo něco podobného - vyplývala z toho, že názor byl neprovokovat Sověty a pokusit se je přemluvit nebo přesvědčit, aby neintervenovali. Intervence tu hrozila a každý si uvědomoval, že by to byla intervence, která by to tady zničila. Proti které se, jak uznáváte, vojensky bránit nemohlo. Proto celá tendence byla neprovokovat. Kdyby jsme odřekli manévry, tak měli záminku říct: „To je vidět, že nechtějí socialismus, chtějí kapitalismus“, a tak dále. Kdyby se dělalo cokoliv víc než protest, který šel proti Varšavě, tak by vzniklo nebezpečí, že bychom nezůstali čistí, nýbrž, že bychom vyprovokovali něco, proti čemu se oni bránili. A nezapomeňte, že Johnson jim předtím dal souhlas, že Československo patří do jejich sféry. Možná, že to byla špatná varianta, která se zvolila, aleje k tomu známé poučení — o těch všech „kdyby“, o kterých tu mluvíme — že obyčejně nerealizovaná varianta se ve srovnání s realizovanou špatnou variantou jeví příliš dobrá. Ale možná, že kdybychom nedávali pozor a dali jim záminku, tak by to byla ještě horší varianta. Protože záminky si oni brali všelijaké, aby k nám přišli a tady ten antisocialismus porazili. Druhá věc je pokud jde o jednání v Moskvě. Oni ztratili kontakt a nevěděli, jaký odpor tady vznikl. Všichni jsme psali dopisy, každý tomu, koho znal. Já jsem psal Černíkovi. V těch dopisech jsme líčili, jak to tady vypadá. Ale hlavní slovo v Moskvě měl, jak jste jistě četli Mlynáře, Svoboda. Svoboda na ně tlačil, dokonce neslušně. Na Kriegla: „Vy si tady žvaníte a já mám zodpovědnost za to, že tam budou mrtví!“ Ruml: „Kupy mrtvol, potoky krve...“ Kadlec: Jenže tomu Svobodovi byl psaný dopis, který podepsali za Národní shromáždění místopředseda Valo, za vládu Štrougal a za 14. sjezd Šilhán. A Svobodovi bylo řečeno, aby buď nakrátko přerušil jednání, vrátil se, aby viděl, jak to tady vypadá nebo aby si tam pozval lidi své důvěry, z vlády, shromáždění, aby ho informovali. Že toto Svoboda neudělal, v tom na něm zůstává vina. Ovšem chtěl bych ho taky umýt. Svoboda se zase choval výtečně, když k němu přišli, aby potvrdil délnicko-rolnickou vládu. Řekl jim prostě: „Jen přes moji mrtvolu. Nebo se zastřelím.“ Hejdánek: Já jsem zcela pominul tuhle stránku věci. Chtěl bych to maličko doplnit. Když se posuzuje taková věc zpětně, tak daleko užitečnější 52 [pageend54]je, vytloukat z toho, co se stalo, cosi pozitivního, než se soustřeďovat na to, co se raději mělo udělat. Takový přístup k minulosti je daleko produktivnější. Ten odpor obyvatelstva a to nebyla jen spontánní záležitost. Tady se zcela pominulo, jak obrovský význam měla práce straníků v těch prvních dnech, protože se podařilo zabránit nějakým těm extravagantním formám odporu a svedlo se to do vyslovené nenásilné formy. To není samozřejmé, to mohlo dopadnout lecjak. Ale sama ta věc má svou obrovskou důležitost. Bylo naprosto jasné, jak ta situace vypadala a vypadá, a ukázalo se to v pravém světle. Nepochybně se počítalo s tím ozbrojeným odporem a naprogramováno bylo nové Maďarsko. A tenkrát by to býval svět zase spolkl. Ten dokonale nenásilný odpor znamenal, že celá ta obrovská přesila armády byla k ničemu. Že se na tom nedalo stavět, že se muselo těch pár měsíců počkat, než se to uřídilo přes různé organizace. Tedy je třeba na tom vidět něco pozitivního. Víte, to se ještě v komunistických dějinách nestalo — tahle forma odporu. Na jednu stranu, když jezdili lidi ze Západu, ti míromilci, a říkali: „to je ono, takhle se to má dělat“, tak jsem nebyl rád. Poněvadž dělat z toho maršrůtu je taky blbost. Jsou případy, kdy je potřeba vzít do ruky pušku a jít. Ale tenhle pozitivní moment je historicky velice důležitý. Kdyby k němu nedošlo, ta diskreditace stalinismu nebo neostali- nismu by nebyla ve světě zdaleka taková. Palouš: Ano, těch šest měsíců předvedlo mnohé. Hejdánek: Ty hromadné výstupy z partají, zejména třeba ve Francii. Tam se vyměnila celá partaj. K nám dodnes jezdí lidé, kteří říkají: „My jsme byli v partaji do 68. A pak pryč.“ Ruml: Dobře, ale jedno je fakt. Že Dubček by na Brežněva pohrabáč nezvedl. Lederer: Chtěl jsem říct, že vždycky je potřeba, aby lidé dostáli své době. A to se nestalo ani v Mnichově, ani v srpnu 68. Jsem přesvědčen, že Masaryk by se v 38. roce bránil. A zrovna tak v srpnu. Hejdánek: A možná že by se mu to potom mělo za zlé. Lederer: Já samozřejmé chápu, že kdybychom se bývali bránili, tak by dnes bylo tehdejší rozhodnutí podrobované stejné kritice. Vždycky každé rozhodnutí je ex post podrobované kritice. Hejdánek: Zvlášť když je neúspěšné. Lederer: A samozřejmě, že by bylo neúspěšné. Ale já jsem zdůrazňoval psychologickou stránku věci. Prostě ten národ se utváří na těchto meznících, kdy vezme do ruky svůj osud. Kdy se aktivně brání, kdy není pasivní. Zvlášť když se to stalo dvakrát v jednom století. Kantůrek: Já bych tu přesto opakoval, že jsme se bránili, že to byl neozbrojený odpor. Protože přece se mohla situace taky vyvinout tak, že na ulici budou tanky a lidi zalezlí ve sklepích čekat, co se bude dít. A tady naopak v podstatě celý národ spontánně a nejchytřejším způsobem, jaký uměl, dal světu najevo, že sice Československo obsadila armáda já nevím jak veliká, ale je jí to s prominutím houby platný... 53 [pageend55]Lederer: A poprvé použil ruštinu k politickým účelům... Kantůrek: ... čili, ale to se budu opakovat, já bych ten termín, že jsme se bránili, rád znovu zdůraznil. Kadlec: Já jsem chtěl říct jen maličkost. Totiž to Dubčekovo „To mi neměli udělat“, to nebylo jako mé osobě, nýbrž mně, kterému slibovali, kterého hladili, se kterým pořád vycházeli. Bylo to jeho osobní zklamání, ale myšleno nijak pejorativně. Lederer: Chce ještě někdo něco k tomu dodat? ' Stern ml.: Tak já tedy k tomu také ještě něco řeknu. Já na ten osmašedesátý nemám úplně tentýž názor, který tady byl přednesený za naší redakci, ale souhlasím s ním, protože na něčem se dohodnout musíme. Ale mám jeden názor. Mě daleko víc pálí rok 38, konkrétně Mnichov. A v té souvislosti si myslím, že když se zavede, aby se hlavní představitel státu vzdal a odjel do emigrace, tak to je prosté něco, co nepochopím, protože on měl spáchat sebevraždu. To je totiž pro něho jediné čestné východisko. Když se nechtěl bránit, tak neměl funkci prezidenta brát. Toto tady chybí a tahleta tradice nám je cizí. Prostěji neznáme. Ale vojevůdce jde do války první, i když ve 20. století už asi ne. Ale toto byl naprosto amorální počin Beneše, že on to tady vzdal a odjel, a potom se ještě vrátil jako prezident. To je prostě úplně neslýchané. A ještě ho všichni vítali. To je ovšem šílená ná- rodní prohra. Jak ho tady lidé mohli v tom 45. roce vítat? Lederer: Já bych k tomu ještě rád poznamenal toto. Pan Emanuel Moravec v jednom ze svých projevů, tuším, že v Brně, říká na adresu prezidenta Beneše, že on byl vždycky slaboch, který se vlastně nedokázal mužné rozhodnout. A dodává k tomu, že on sám osobně mluvil s dr. Benešem v mnichovských dnech a říkal mu zhruba toto: pane doktore, teď máme jedinečnou šanci se bránit, ukázat Němcům svou sílu a odhodlanost. To prosím říkal v roce 42 po atentátu na Heydricha, kdy měl za zády Gestapo. Tím v žádném případě neomlouvám Moravce, nýbrž se snažím vykreslit Beneše. Moravec si totiž dobře uvědomoval, že naše šance bránit se byla tehdy v roce 38 a nikoliv poté, kdy jsme byli už 3 roky okupovaná země, vojensky bezbranná, takže jsme neměli proti zesílenému Německu sebemenší šanci. Štern ml.: Odevzdat zbraně a jít do odboje, nechat si vymlátit nejlepší lidi, co to je za obranu? To je sebevražda, to je skutečně to nejhorší, co jsme mohli udělat, protože ti nejlepší lidé byli vymláceni za okupace a co tady zbylo, tak to pohltil Únor. To nemohlo jinak dopadnout. Lederer: Státník musí nést i ta rizika. Od toho je prostě hlava státu. Král také musel jít do boje jako první. Štern ml.: Neměl to tedy brát. Lederer: Jsem přesvědčen, že Masaryk by jednal jinak, chlapsky. On právě tuto mužnost v sobě měl. Hejdánek: Já bych zase upozornil na dějiny. Od doby Fridricha Falckého odsud vládcové utíkají. Je to bezprostřední výsledek dvousetletého zápa54 [pageend56]sení o to, kdo tu bude vládnout a kdo bude tento národ ideologicky indok- trinovat. Prostě je to tady už takhle zařízené. Já bych měl námitku proti tomu, jak zde kolega Štern ml. formuluje tu věc tak přísně morálně-po- liticky, tak absolutně, nedějinně. Že se Beneš měl rozhodnout tak a tak. Já myslím, že daleko reálnější by bylo říci, že jestli jsme někdy za posledních 400 let měli příležitost se účinně bránit, päk to bylo v roce 38, poněvadž tehdy bylo všechno připraveno. Samozřejmě tady byly některé nedostatky, jako že jsme měli republiku ne zcela sjednocenou, že tady byly významné menšiny, které se tu necítily doma, především Němci, kteří nejenže se necítili jako doma, ale byli jednoznačně faktickou pátou kolonou. A byli zde zhrzení dělníci z doby krize, kteří sice v sobě objevili cosi nacionálního, ale jinak nic. A byli tu katolíci, kteří naopak uvítali, aspoň někteří uvítali, Mnichov jako trest na bezbožnou republiku. Konečně zde byli i Slováci, kteří se tady také vůbec necítili doma. Čili toto zázemí netvořilo nejlepší základnu pro vedení války. Dost možná, že by ve válce došlo k integraci, ale třeba ne. Pravda je, že vyzbrojeni jsme byli takovým způsobem, že při vhodném řízení prvních dnů války jsme mohli zasadit Němcům takový úder, který by možná Hitlera porazil. Tato eventualita je také možná a nedá se zcela vyloučit. Ale krom té doby jsme nikdy ani předtím ani potom nebyli v takové dobré pozici. Ovšem ta situace se vůbec nedá srovnat s rokem 68. Lederer: Nelze ji sice srovnávat, ale toto jsou ty politické pády, které mají své následky. A já si myslím, že postoj národa v srpnu 68 vyrůstá právě na předešlých zkušenostech, na dřívějších a ne tak dávno minulých postojích. Ruml: Vy sice máte za zlé Benešovi, že se v 38. roce vzdal a emigroval. Ale i mnozí dnešní emigranti by byli asi rádi, kdyby v této době, kdy se tady jeví, že by se mohlo dít něco podstatného, mohli být tady. Kadlec: Já jsem chtěl jenom dodat k tomu jednoznačnému názoru, že pan Beneš měl spáchat sebevraždu, že si i z druhé strany musíme uvědomit, že Beneš viděl a řekl to: „Já nepovedu lid na jatka,“ což je také možné a dokonce pravděpodobné. A dále: Beneš byl přesvědčen, že přijde světová válka a že bude jeho povinností obnovit Československo, a zastřelení — to je jistě dobrá věc jak individuálně řešit své mravní problémy, ale takový člověk jako Beneš mohl ještě hodně udělat, a také hodně ještě udělal ve své emigraci, kam odešel, a přinesl nám obnovenou republiku, což je jeho velkou zásluhou. Takže já se tolik nedivím, že ho tady lidi po válce tak vítali. Palouš: Já se vzdávám slova, protože jsem chtěl říci totéž. Lederer: Uzavřeme toto téma nebo chce ještě někdo něco dodat? Nikdo. Takže tuto třetí otázku ukončujeme a přejdeme k tématu poslednímu a tím je: Jaký kulturní, politický a společenský program pokládáte za smysluplný v době tzv. přestavby a ve světle zkušeností z roku 68 a následných dvaceti let, kde se promítají zejména 70., ale i 80. léta? Máme připravené redakční stanovisko, které přednese kolega Vávra. 55 [pageend57]Vávra: Hovoříme tu o roce 68 zrovna v době, kdy přestavba, která probíhá v Sovětském svazu znovu obrátila pozornost k jeho ideálům. Od lidových vtipů typu „Jaký je rozdíl mezi Gorbačovem a Dubčekem?“ až po stanovisko samotného Dubčeka slyšíme stále totéž, Totiž že Gorbačovova přestavba není nic nového, že její cíle a ideály jsou identické s ideály roku 68 a že představuje vlastně to, co jsme tehdy chtěli my. Nutně proto před námi vyvstává otázka, zdaje možné rok 68 opakovat. Ovlivnily by ideály reformního komunismu opět tolik lidí jako tehdy? Nebo už vůbec nemá smysl se k nim vracet? Existuje v tuto chvíli, v roce 88 z událostí roku 68 pro nás nějaké poučení? Už sám způsob interpretace Gorbačovovy přestavby svědčí o tom, že přitažlivost demokratického socialismu stále trvá. Dokonce vyvolává dojem, že ti, jimž zprávy z moskevské Pravdy poskytují takový pocit zadostiučinění, se z událostí roku 68 pramálo poučili. Myšlenka možného reformování socialismu, vytrvalá snaha o spojení údajných tradic humanismu s ideály socialismu tvrdošíjně odmítá zemřít. Z toho důvodu se pro nás ze všech zkušeností z roku 68 jeví jako nejdůležitější poznání, že je třeba usilovně pracovat na tom, aby se rok 68 již nikdy neopakoval. Co to pro celou společensko-kulturní nebo morálně-kulturní oblast znamená? V soudobé české společnosti nejcitelněji postrádáme široké spektrum různých duchovních trendů. Především takových, které by vyvážili různé socializující tendence. Jak již zde bylo řečeno, silné sociální cítění se téměř stává naší tradicí, obzvlášť—což je dvojnásob smutné — mezi intelektuály. Obsahy pojmů jako rovnost, pokrok, kolektiv jsou tradičně chápány jako beze vší pochybnosti kladné a jejich zpochybňování se rovná kacířství. V duchovní sféře nám schází především idealisticky orientované filozofické systémy se zájmem o individuální prožitek. Mezi mlhavě pociťovaným humanismem a různými formami křesťanství, kde se ovšem rovněž objevuje sociální cítění, zejí hluboké mezery. V kultuře a hlavně v politice pak citelně postrádáme zájem o konzervativní myšlenky. Tedy především takové, které by se nezabývaly všesvětovými spásotvornými projekty, toužícími jednou provždy vyřešit problémy světa v globálu, ale takové, které by vycházely z naší situace. Což je v podstatě ideál drobné práce. Jde tedy o to vybudovat společenský a kulturní program na takovém základě, který by podporoval růst člověka ve svobodnou a samostatně jednající bytost, odpovědnou za svůj osud i osud svého národa a státu. Nelze ovšem nevidět, jak jsme všichni vlastně zaskočeni tím, že zde nic podobného neexistuje. Tento fakt vystupuje dnes do popředí tím víc, čím víc se připomínají paralely mezi nynější přestavbou a rokem 68. Lederer: Já bych to jen malinko doplnil. Máme pocit za naši generaci, že se tady stále točíme v bludném kruhu koketování pouze s levicovými idejemi, se socialismem a těmito pojmy. A že dnes po dvaceti tuhých letech, ve kterých se promítají zkušenosti zejména se 70. lety, které byly doslova tragické, že se opět i v nezávislých kruzích operuje s pojmy jako přestavba, 56 [pageend58]socialismus, reforma socialismu atd., takže se znovu uvažuje o řešení a trendech pouze v rámci tohoto socialismu, který všichni dobře známe. Nám už je to jaksi protivné a myslíme si, že je potřeba najít úplně něco jiného, přijít s něčím novým, co by nebylo zatíženo nánosem těžkých zkušeností z minula. Máme totiž pocit, že svět je dnes už úplně někde jinde, že nám uniká, že se nám duchovně vzdaluje, zatímco nám se sem dostává opět z Ruska jakási nová verze, i když možná kvalitnější oproti těm předchozím, zejména oproti té ze 70. let, ovšem zase podoba, sice jiná, ale v jádru stále téhož socialismu. Štern ml.: Já bych to ještě doplnil. My si prostě myslíme, že běžní lidé, tzn. nikoli ta elita, která se shromáždila okolo Charty a paralelních kulturních aktivit, ale normální člověk je ve svém založení socialista, takový nevinný socialista. A on, když sem přijde nějaký český Gorbačov, tak ho bude vítat naprosto bych řekl bez jakýchkoli velkých argumentů proti a nebude si vědom zase těch rizik, která se už ukázala v 68. roce. To znamená, že tady chybí další duchovní politické a filozofické orientace jako liberalismus, konzervatismus a další nesocialistického charakteru, které by také bojovaly o názor běžného člověka, aby, až se nějaký ten český Gorbačov objeví, aby ten běžný člověk, ta masa lidí byla připravena duchovně úplně jinak, aby to nově naservírované znovu nepřijala pouze pasivně a nebyla spokojená i za to. Nevím, jestli to říkám úplně přesně, ale tento pocit máme. Vávra: Proti tomu lze namítnout, že je nutné respektovat společenskou realitu. To znamená, že pokud se budeme bavit jinde než tady, musíme se vejít do mezí daných existencí socialistického státu uprostřed socialistického tábora. Ale v tom případě je nutné zcela přesně a jednoznačně určit, co je otázka taktiky a co je naše přesvědčení. Toto mlhavé rozlišování se stalo do určité míry osudné v roce 68 třeba v otázce spojení socialismu a demokracie. Někdo to chápal v tom smyslu, že nesmíme provokovat, ale jiný to vzal za své, že to tak opravdu myslíme. Lederer: Neříkáme, že by tu socialistické a levicové názory neměly být, že by se o nich nemělo hovořit. Proč ne? Samozřejmě tu jsou a budou, ale měly by být zastoupeny jako jedny z mnoha možných směrů. To znamená, že by měly sehrát roli adekvátní svému významu, a zaujímat místo, které jim v duchovním spektru přísluší, tedy jako jeden z mnoha duchovních proudů a nikoli aby byl jediný, navíc stále jen ten hlavní a nejpodstatnější. Kantůrek: Já vám rozumím, chápu vás. Je ale otázka, komu některé vaše názory adresovat. Mnozí lidé, kteří celý svůj život spojili s tím, čemu se tady dneska říká socialismus, jsou touto vazbou natolik poznamenáni, že se už od ní nedokáží vůbec odpoutat. Jsou se socialismem natolik spjatí, že skutečně nečekají nic jiného, než že na jejich slova přece jenom dojde, že se snad přece jenom dočkají i určité rehabilitace a znovu se uplatní. Existují ale i jiní, kteří se už dokázali od totalitního socialismu natolik oddělit, že s vámi mohou o těchto věcech diskutovat. 57 [pageend59]Za sebe si myslím, že rok 1968 není pro nikoho už dneska program, tím méně pro vaši generaci. Rok 1968 je jistě zdrojem velmi zajímavých poučení, co vzít v úvahu, co v úvahu nevzít, nad čím přemýšlet, k čemu se vracet, ale program to není. To bych chtěl říct za prvé. A za druhé: nemám rád, když se jakýmkoli způsobem ztotožňuje sovětská přestavba s naším 68. rokem. Svou podstatou, svým založením jsou to dva naprosto rozdílné a různorodé procesy. To, co se odehrává v Sovětském svazu, je vědomě shora řízená reforma systému, který se, když se dostal do úzkých, snaží některé věci dělat lip. U nás v roce 1968 vznikala kombinace různých proudů. Reformní křídlo ve straně posouvalo události kupředu, ale byly tu i tlaky lidové, intelektuální, studentské, spisovatelské, křesťanské a já nevím jaké, a z toho všeho dohromady cosi vznikalo. Rozhodně bych mezi sovětskou přestavbu a náš rok 1968 rovnítko nedával. Dokonce musím říct, že se mě dotýká, až mě uráží, ta telecí, jalová, nadšená — prostě obdivná reakce nad vším, co se v Sovětském svazu děje, co tam kdo řekl, napsal, co udělal Gorbačov atd. Vždyť ze stejného místa, které nás před dvaceti lety chytlo pod krkem, se pořád ještě chválí to, čemu se tady říká normalizační proces. Myslím si, že to, co se v Sovětském svazu děje, máme sledovat, je to určitě zajímavé, je to jistě lepší, než kdyby v Kremlu seděl ten s obočím, ale to je vše. Všechno ostatní už je naše věc. Přemýšlet musíme o tom, co je tady, nevázat se k tomu, co se děje v Rusku, a jakékoli naděje s tím spojené nepřeceňovat. A pokud jde o to, co se děje u nás, tak si nelze myslet, že ony ostatní směry, o nichž byla řeč, tady nejsou. Jde spíš o to, jak jsou silné, jak se projevují, jak se formují, aleje nepochybné, že kromě socialistického zázemí, které je představováno především bývalými komunisty, tady existují celé skupiny lidí, kteří vyznávají jiné názory a postoje, filozofické i společenské. Problém je, že věci jsou teprve ve zrodu. K tomu, co má smysl dělat dnes, bych chtěl říct vlastně jedinou věc, a trochu ji rozvé st. Nechtěl bych mluvit o programu, na to si netroufám, chtěl bych mluvit o tom, jak věci dělat. To, co se děje u nás, samozřejmě žádná přestavba není, lidé, kteří tuto republiku mordují už téměř dvacet let, mohou říkat, co chtějí, ale určitě nedělají nic, čím by situaci mohli opravdu radikálně zlepšit. Pro nás, občany, existují v podstatě dvě varianty. Část lidí — zcela vynechávám lhostejnou masu, mluvím o těch, kteří mají aktivní přístup k životu a veřejným věcem — tedy část lidí žije uvnitř systému, jak říkáme ve strukturách, a část lidí žije mimo tento systém, dala se na to, čemu se říká nezávislé aktivity. Lidé, kteří žijí ve stukturách, mají ted podle mého názoru určitou možnost: chytat za slovo a maximálním způsobem využívat všeho, co reformního vládnoucí garnitura vypouští z úst, aniž by si vždy byla vědoma, co z těch úst vlastně pouští. Jedna z možností je tedy maximálním možným způsobem využít toho, co se dnes oficiálně říká, schvaluje a povoluje. Druhá část lidí se domnívá, že toto je sice důležité, oni že se ale dali ještě jinou cestou, cestou nezávislých aktivit, a to se všemi riziky, které taková 58 [pageend60]činnost s sebou přináší. A mně se zdá jako nejdůležitéjší v této chvíli tyto dva světy propojit. Já sám nejsem signatářem Charty 77, moje žena a většina přátel však ano. Mezi disidenty se někdy tak trochu ohrnuje nos nad lidmi, kteří sedí v normálních podnicích a živí se normální prací, čili neskončili mezi androši a vedou spořádaný život. Vůči tomuto prostředí existuje jistá nedůvěra, jakési podezření z nespolehlivosti. Na druhé straně ale zas ve strukturách se člověk dost často setká se zkreslenými představami, jako by lidé z nezávislých aktivit byli jacísi podivíni, kteří se nechávají pronásledovat a zavírat, anebo stále jen hovoří o tom, koho kde zavřeli. Dneska, podle mého názoru, ani jedno ani druhé neplatí, oba tyto světy jsou pořád širší a stále víc a víc se propojují. Ukazuje se, že člověk ve strukturách časem zjistí, že mít kontakt s nezávislou aktivitou, něco napsat, zúčastnit se někde semináře, je možné, že mu za to hlavu neutrhnou, že mu to projde a že se dá leccos rozumného udělat. A i v nezávislých aktivitách se zjišťuje, že lidé ve strukturách mohou být v lecčems užiteční a že vůbec nejsou takoví, aby se nad nimi ohrnoval nos. Mně se zdá, že smysluplné a velmi potřebné je prostě to, aby se příkop mezi nezávislými aktivitami a lidmi, kteří se rozhodli existovat v rámci stávajícího režimu, nezvětšoval. Právě naopak, pokud se podaří tuto zónu spolupráce na všechny strany rozšiřovat, bude to jenom užitečné. Štern: Já to vezmu z trochu jiného konce. Poněvadž se ptáte, jestli by si neměli ti nezávislí v tom nejširším slova smyslu připravit určité projekty, aby je nezastihla příležitost nepřipravené. Myslím, že jsou některé oblasti, kde je možno něco si připravit. A nikoli připravit pro budoucnost, ale prosazovat to už teď. A to je za prvé záchrana životního prostředí, života, přírody. Bez ohledu na to, zdaje člověk konzervativec, liberál, nebo socialista, tady je nutno vycházet z určitých věcných skutečností a věcně hledat cesty k záchraně. Samozřejmě, že to ekologické řešení má okamžitě ekonomické a politické implikace, poněvadž v podstatě vede k decentralizované ekonomice, vede k ekonomice chytré, nikoli k takové, která vyrábí jednu tunu ocele na hlavu československého občana; ekologické řešení proto souvisí i s rekonstrukcí našeho hospodářství, které by mělo být, abychom zachránili to, co nazýváme domovem, daleko úspornější, energeticky méně náročné. Mělo by to být zkrátka hospodářství, které by prodávalo um, chytrost, a nikoliv množství. Dále by naší společnou snahou mělo být (nejenom snahou socialistů nebo liberálů, ale všech lidí, kteří je vyznávají) prosazovat základní pravidla demokratického provozu. Tato pravidla nejsou ani buržoazní ani proletářská ani feudální, vznikala po staletí, ba po tisíciletí, neboť jejich počátek je už u starých Řeků. Tato pravidla se neprosadí tím, že nám je daruje nějaká reformní garnitura. Jak to zatím vypadá, musejí se prosazovat, např. pluralita, via facti. Prostě tím, že budeme rozšiřovat prostor, který už získala Charta. Například vedle Charty vznikne další demokratická iniciativa, že je tu mocné sdružení katolíků, které dneska tím, že bojuje za 59 [pageend61]náboženskou svobodu, bojuje za občanská práva každého z nás. A my zase podporujeme je, což děláme ne jenom v jejich zájmu, ale i v zájmu vlastním. Čili, já věřím v pluralitu, v pluralitní demokracii, v samosprávnou demokracii, která bude prosazena postupné cestou pokud možno nenásilnou. Dneska už Charta je trvalou součástí tohoto společenství a je jejím pluralitním prvkem. Solidarita v Polsku taktéž. Určité nezávislé síly v Maďarsku podporované dokonce některými lidmi z komunistické strany tvoří rovněž předmostí něčeho nového. A také bych řekl, že jestli tady v této oblasti existuje nějaký pokus o program, potom je to podle mého přesvědčení Slovo k spoluobčanům, které vydala Charta k svému jubileu, kde je načrtnuta celá paleta aktivit, jimž se dá tento prostor rozšiřovat. Jde tedy o to, krok za krokem obnovovat občanskou společnost, což bude mít vliv i na změny uvnitř oficiálních struktur. Pro mne je to hlavní naděje, která není odvislá od toho, co udělají ti nahoře, nýbrž co si postupně občané, sdružující se v těchto aktivitách, vybojují a vyvzdorují, a co se nakonec, nejdříve fakticky a pak třeba i právně, stane součástí naší společnosti. Palouš: Na otázku po politickém a kulturním programu odpovídám jednoduchou větou: pro mě je to program pluralitní společnosti. To znamená společnosti, která garantuje i těm, kteří nejsou ve většině, ba i jednotlivcům, právo na autentické hledání a nalézání, a zároveň respektuje partnerství v dialogickém politickém společenství. Ale k tomu se člověk musí učit, to není věc tak docela samozřejmá. Učit se věcnosti v dialogu znamená přece jenom kvalifikovaný občanský přístup. Myslím, že v tomto směru je možno se připravovat. Jestli tu nastane nějaká změna režimu k pluralitnímu náhle nebo postupným, dlouhým, namáhavým procesem, nelze jednoznačně odhadnout. Nicméně to, co můžeme aktuálně dělat, je vlastní „trénink“ v občanství. Jde o přípravy k občanství, vyvádění z prostoru pouze soukromého do prostoru společného styku, společné formulace problémů. Honza Stern tady říkal, že jsme už účastníky jakési plurality tím, že vedle oficiálních struktur existuje Charta. Ale ona existuje pluralita i uvnitř Charty. Mám největší radost právě z toho, že se velice ostře respektuje, aby nebyla porušená autenticita druhé strany, ať jsou to euroko- munisté nebo katolíci či evangelíci. Prostě je tu poctivá snaha o respektování onoho pluralitního ducha. Nemyslím, že by to byla práce příliš malá a zbytečná. Ona třeba přijde chvíle, kdy se z toho malého společenství najednou infekce plurality rozšíří rychleji, než bychom si pomysleli. Podívejte se na příklad s katolickou peticí o 31 bodech. Kolik těch petic už pan Navrátil napsal a nikdy se žádná nerozšířila, až najednou přišla chvíle, kdy zároveň i atmosféra byla jaksi jiná, prostě najednou umožnila masovou účast. A on přitom neudělal nic víc, než dělal před lety. A tak si myslím, že zrovna tak je to s drobnou prací ve prospěch pluralitní společenské koexistence a parlamentarismu. Myslím si, že je potřeba neustále se pokoušet, aby — až přijde nahrávka — člověk smečoval. Hejdánek: Já myslím, že velké politické perspektivy před námi nejsou, 60 [pageend62]že spíš žijeme v době přechodné, jejíž délku trvání těžko odhadnout a že je třeba spíše se orientovat na tu menší práci, tzv. drobnou práci, jak se tady ozývalo. Nicméně záleží na tom, co kdo považuje za největší tíhu přítomnosti. Po mém soudu navzdory tomu, že ekonomická situace je nepochybně katastrofální, navzdory tomu, že ekologická situace je katastrofální, tak já sám celým zaměřením jsem predisponován k tomu, abych za největší katastrofu považoval situaci kulturní. Já mám dojem, že došlo k obrovskému úpadku vzdělanosti, zejména obecné vzdělanosti. Ale také špičkové vzdělanosti, zejména v humanitních oborech. V přírodních oborech to není tak zlé, i když jistě také povážlivé. Na jedné straně úpadek kompetence a na druhé úpadek vědomí, že kompetence je něco důležitého. Povědomí, že o některých věcech se nedá hlasovat, že v nich rozhodující slovo musejí mít odborníci, toto povědomí strašně pokleslo, neboť dlouho nebyly k poznání žádné zkušenosti, že právě odborníci mají něco proti ostatním. Co je velice důležité, že každá společnost dosahuje úrovně v těch svých nejlepších členech, takže každá společnost musí hlídat své talenty a jaksi jim poskytnout co možná nejvíc. Toto povědomí zcela upadlo. A je to třeba zdůrazňovat zejména u nás, protože náš falešný demokratismus, takový ten vrostlý v naše duše a v naše chování, má jaksi nerad mimořádné lidi, mimořádné talenty. Má se za to, že když je někdo obdařen velkým talentem, že se mu musí život ztížit a ne ulehčit, aby právě došlo k onomu vyrovnání. Čili tohle všechno patří k úpadku, o kterém jsem mluvil a k němuž u nás došlo. A my se musíme z toho nějak vymanit. Žádná změna režimu nám v tomhle nepomůže. Zejména v podmínkách, kdy žádná taková podstatná změna k osvícenému režimu není na dohled. A co se dá pro tuhle změnu udělat? Tím, že se budeme co nejméně ohlížet na politické vedení a budeme se zařizovat co nejvíc tím způsobem, o kterém se mluví jako o paralelní kultuře — nesprávně po mém soudu. Jde o to, aby společnost dosáhla jisté samostatnosti, svébytnosti a distance od státu, od státních politických záležitostí. Prostě lidi musejí žít nějak po svém a nenechat si do toho příliš kecat. A nejdůležitější bude, jak si dokáže počínat inteligence. Poněvadž koneckonců kdo má ten šílený stav, k jakému jsme dospěli, dávat do pořádku? Do pořádku ho musejí dávat samozřejmě všichni, ale kdo má vymýšlet, jak se to má dělat? Od toho jsou právě ti, co študujou nebo mají študovat nebo měli študovat apod. Takže bych zdůraznil, že je potřeba věnovat maximální péči přípravě talentů. Není v našich silách změnit tu věc v masových měřítkách, ale je v našich silách pokusit se aktivně nacházet talentované mladé lidi, a ti staří, co ještě něco umějí a co úplně neodpadli, by se jim měli dávat k dispozici. Po mém soudu tohle je nejdůležitější věc. Poslední věc: chtěl bych se vyjádřit k požadavkům redakce, že by tu mělo být něco jiného, resp. na jiném základě. To je jednoduché. Tak to dělejte na jiném základě. O tom nemůžete přesvědčovat nás, kteří už jsme si nějaký základ vybudovali nebo našli a už to na něm děláme. Nás nemůžete přesvědčovat, abychom najednou všechno hodili za hlavu a začali na ně61 [pageend63]jakém novém základě. Dělejte to vy. To je jediná možnost. Mně vadí na těch argumentech, nevím, jestli se trefím dobře, prostě mi to trochu koresponduje s vlnou neokonzervatismu, která je zaměřená proti projektům, proti koncepcím jak to vyjadřuje česká verze vybraných textů ze Salisbury Review. Mně to připadá přes všechnu inteligenci, která je do toho vložena, jako slaboduché právě proto, že to žádná koncepce není, že se pouze dovolává jakýchsi starých tradic. Co mně ale přijde maximálně slaboduché, chtít toto zavést do našich poměrů, poněvadž u nás se odvolávat na něco, co už tu bylo, je asi nejabsurdnější, s čím bychom mohli přijít. Především, jestliže se Scruton dovolává jakýchsi tradic, které dávají smysl konzervativcům v Anglii, tak u nás nic takového není. Prostě my nemáme minulost, která by dovolovala konzervativcům odvolávat se na ni. U nás by totiž konzervativci museli být ti nejrevolučnější z celé společnosti. To je ta absurdita. Ať to vezmou vážně, ať si neříkají konzervativci, ať nekoketují se Salisbury Review. Takže jestli chcete něco jiného, já to úplně chápu, ale musíte to dělat jako něco nového, protože tady není k čemu se vracet. Všechno, co tu bylo, se podařilo tak dokonale zdiskreditovat, že se konzervatismus nemá na co obracet. Vy prostě musíte vymýšlet něco nového, také se nemůžete vracet. Čili eo ipso, pokud jsem tomu rozuměl dobře jako jakémusi cítění příbuznosti s neokonzervatismem, pak je to tedy něco, co právě zde nemůže existovat. A úplně poslední věc—je to zase trochu abstraktní — k tomu Gorbačo- vovi. Mně se nezdá, že bychom to dění v Rusku měli házet tak zcela stranou. Samozřejmě v něm nebudeme vidět nějakého nového mesiáše, ale třeba ho brát jako realitu, která je nám příznivá. Přinejmenším dovolávat se Gorbačova proti naší svěrchušce je přece úplně normální. Vždyť se to přímo nabízí, tak proč se toho vzdávat. Když to nebudeme dělat podbízivě, když při tom nebudeme vrtět chvostem na Moskvu, tak to je přece v pořádku. Vždyť bychom byli hloupí, kdybychom nevyužili toho velkého rozporu mezi tím, co se dělá tady a co vyhlašuje Gorbačov. Kromě toho Gor- bačov říká řadu věcí, které jsou velmi důležité. Je jen otázka, zda to přesně tak myslí. Jeho koncepce evropského domu je po mém soudu fantastická záležitost, které je třeba se chopit. Co to znamená ten evropský dům? Že tam řekl ten „dům“, že to je „oikos“. Tohle nemá souvislost jenom s ekonomií a s ekologií, nýbrž znamená to jakýsi orkšlek vzdělanosti, svět, který poznal něco lepšího. My totiž musíme vzít vážně Evropu, že jsme v Evropě, že Evropa je v rozkladu, že lidé, kteří sem ze Západu přijíždějí, pro Evropu nemají mnoho smyslu. Já mám dojem, že je na nás Středoevropanech, abychom zase nějakým způsobem dali do pohybu ideu evropské kultury, vzdělanosti, evropské tradice. My tady daleko víc cítíme, co je to Evropa, co by měla být, než kdokoli jiný v celé Evropě. Víte, ta ekologie je strašně důležitá věc, ale to je přírodní záležitost. A my musíme myslet ekologicky, ale kulturně ekologicky. My tady budeme zachraňovat každou kytičku, každé zvíře, každého brouka, aby nevyhynul, a přitom 50 let 62 [pageend64]likvidujeme a necháváme si likvidovat kulturní tradice nejen české, ale i evropské. Jak je to možné? Takže když Gorbačov mluví o evropském domě, tak myslí nebo může myslet právě na toto. A tak nejenom zachraňovat zvířata a rostliny, ale zachraňovat také evropskou tradici, přesně řečeno evropské tradice, poněvadž to je pluralitní záležitost. Ruml: Vy už jste všechno řekli, na mě skoro nic nezbylo. Ty jsi Ladislave skončil evropským domem, já bych jím začal. Beru evropský dům. Ovšem když v tom domě bydlí i Gorbačov, a kdyby on tam jenom bydlel, on tam chce být domácím a nebo přinejmenším domovním důvěrníkem. A to se mně už tolik nelíbí. Já jsem si vytyčil svůj vlastní program, ke kterému nikoho nenutím, ani nelákám. Je výsledkem minulých zkušeností a je v něm i kus takové sebekritiky, abych promluvil komunisticky. Já prostě od určité doby dělám jen to, co chci dělat. A to bez ohledu na následky, represe, ústrky, šikany atd. Myslím, že je to důležité, aby si tohle lidé nějak vytyčili. Jenomže já jsem tady v trochu výhodnější pozici než většina této společnosti. Mně to řekl syn Honza už asi před 15, možná 17 lety „pro tebe nebo pro vás“—on tenkrát mluvil o nás jako o určité skupině těch, kteří dělali 48. rok v modrých košilích a 68. rok s mikrofonem a kamerou v ruce — „pro vás je to jednodušší než pro většinu ostatních, protože oni vás prostě vyhodili a nedali vám žádnou šanci. Oni s vámi nepočítají, oni vám žádnou volbu nedali, kdežto spoustě lidí volbu dali. Dali jim možnost, aby se nějakým způsobem podíleli i za cenu svého popření, pochlebování atd. Vy jste v pozici, že nemáte co ztratit.“ Já tuto námitku beru, a proto od určité doby dělám to, co dělat chci, což je jako můj osobní program. A kromě toho samozřejmě žiju v nějakém společenství, tím nemyslím jenom Chartu, ale určité společenství širší. A teď jde o to, co říkal Jirka Kantůrek, abychom mezi tím naším přece jenom dost izolovaným společenstvím a ostatní společností vytvořili nějaký most nebo nějaké spojení. A to je právě můj druhý program: snažím se krůček po krůčku — to je ta drobná práce — rozšiřovat nějaký prostor což je třeba ten náš projekt Lidových novin. Tam můžeme něco udělat ve prospěch nějakého toho mostu nebo propojení ghetta s ostatní společností. A když se nám podaří tento prostor rozšířit, tak pak nastane i možnost pro jiné myšlenky, pro to, co vy nazýváte „něco jiného, než jenom ten socialismus“. Ale do doby, dokud tu nebude nějaká taková báze vytvořena, do té doby to nemá šanci. To by bylo asi tak, jako kdybyste teď vyšli na ulici a začali křičet „Já nechci socialismus“. Čeho byste tím docílili? Jednak by vás zavřeli a nezískali byste ani jednoho člověka, který by se za vás postavil do té řady. Ovšem když se pro to podaří vytvořit milieu, pak bude všechno snazší. Kadlec: Generace před vámi se nadchla ideály socialismu a dá se možná říct, že celý její socialistický program byl komplexní. Dokonce značnou část dělníků a inteligence pro tyto ideály získala. Jenže kritériem správnosti je praxe. A praxe ukázala, že tento program se neosvědčil, jak 63 [pageend65]to všichni vidíme dnes. Čili další generace, jako jste vy, má za úkol, aby poněvadž tyto socialistické ideály jsou do značné míry nebo úplně zdiskreditovány — přišla s jiným programem. Programem, který by byl schopen přesvědčit většinu dělníků, většinu inteligence. Tento program můžete mít snazší, poněvadž o některých základních prvcích už tady padla zmínka. Pluralismus, demokracie, které se nesmíme ani na chvíli vzdát, ekologie, pěstování talentů, to všechno by mělo být součástí vašeho nového programu. Jenže vaším úkolem je, aby to byl program komplexní. Čili tam nesmíte vynechat ani ekonomii. Já se ve svém pohledu trošku liším od Ládi Hejdánka, že jsme příliš v zajetí minulosti. Já si myslím, že bychom eventuálně přistoupili i na dobře rozpracovaný neokonzervatismus, i když kriticky k Salisbury Review a těmto věcem. Někteří ne, ale já mám dojem, že tady budou určité otevřené skupiny, které tu budou minimálně poctivě zkoumat, budou s vámi o tom diskutovat, nechají se přesvědčit nebo v něčem mohou přesvědčit i vás. Ale závěrem bych chtěl znovu zopakovat, že tak jako přišla předcházející generace s komplexním společenským, i když dnes už víme, že špatným programem, tak je na vás, na vaší generaci, aby takový program vypracovala. Vávra: Chtěl jsem dodat než začneme diskusi, že jsme neměli na mysli tím příklonem ke konzervativním myšlenkám příklon k našim tradicím, neboť naše tradice ač je to paradox — jsou revoluční, bohužel. Ale nám šlo spíš o ideály jakéhosi zájmu o jedince, o individuum, o jeho sílu, osud, odpovědnost za svůj život a jeho okolí, spíš než to chápat tak, že chceme navazovat na naši minulost. Víme, že ta skoro žádná není neboje tristní. Z toho, jak jsem to pochopil, jsem trochu v rozpacích. Nevím, kde začít s diskusí, protože to vypadá, že jediným programem je pluralita, že jsme na tom tak špatně nebo naopak tak dobře, čije to strach přijít s něčím novým? Stern: Mně tu chybí jedna věc, když jsme mluvili o tom roce 68, která mě napadla dneska, když jsem četl Jasperse o německé vině. Kupodivu tento myslitel, jako dejme tomu u nás Rádi, také mluví o tom, že národ není jenom jazyk, spříznění krve a společná historie, ale že je to úkol. Jaspers to říká takto: němectví je mi úkolem. Má nostalgie týkající se roku 68 spočívá právě v tom, že se zcela ztratil pocit, který tehdy zrál — i když se o tom takto nemluvilo — v povědomí tisíců: my už tu nejsme jen nějaké obyvatelstvo, nýbrž tu máme něco společného a důležitého na práci. Možná, že se přeceňovalo, že jde o nějaký zásadní začátek. Mám ale dojem, že bez obnovy tohoto pocitu srozumění a přesahu bude pořád chybět i těm nejmoudřeji formulovaným projektům, programům, úvahám atd. cosi, co by angažovalo nejenom můj rozum, ale i můj cit. Úspěch věřících při jejich akci za náboženskou svobodu je v tom, že oni nejsou angažovaní jenom svou úvahou, jakkoli o tom všem uvažu- jou, ale že je tu účastno i jejich srdce. Tehdy v roce 68 jsme byli — aspoň já si vzpomínám na ty nejvzrušenější dny — jsme začali být angažováni také 64 [pageend66]svým srdcem. A cítili jsme, že tu nejsme zbytečně, že chceme dát tomuto domovu nějaký smysl. A to mně v celé té naší diskusi nějak chybí. Ale chybí mně to samozřejmě i v tom, co jsem povídal já sám. Nějak nám to z toho vypadlo. Vávra: Jakási národní idea? Štern: To mi nerozumíte. To není národní idea. To je, když lidé najednou pochopí, že zde mají něco společného a chtějí dát svému pobývání tady smysl. Samozřejmě, jakmile si začnou myslet, že už ten „smysl“ mají v trvalém držení, tak je to špatné. Ale když o něj usilují, když ho hledají, je to vždy dobré znamení. Hejdánek: Já si neodpustím výraz jistého uspokojení, že jsi tu právě ty citoval „filozofa defétismu“. Mně se taky zdá, že na tom opravdu něco je. A když už jsi jmenoval Rádla, tak já bych jmenoval Toynbeeho. On vymyslel takovou hříčku, totiž přístup k historiii s otázkou, tj. porozumět určité situaci pod zorným úhlem otázky, jaká byla její „výzva“ a jak na to lidé „odpověděli“. Mně se zdá, že tento přístup věc lépe vystihuje než „úkol“, který může vypadat jako předsevzetí, kterým národ jakoby dává sám smysl své existenci. Každé takovéhle předsevzetí vlastně je možné jen jako odpověď. Odpověď na určité porozumění, pochopení chvíle, pochopení dějinného okamžiku, tj. co se po nás právě teď chce. Pochopitelně někteří mají pochopení větší, jiní menší, ale rozumět současné situaci i rozumět minulosti, dějinám pod zorným úhlem toho „challenge and response“, jak říkal Toynbee, na tom něco podstatného je. Takže otázkou je, co vlastně dnes je to důležité, co charakterizuje současnou situaci, pokud jde o tu výzvu: co je tou výzvou dnes? Palouš: Já si myslím, že to, Honzo, nescházelo. Bylo tady už řečeno něco o tom, že my máme zvláštní přístup k evropskému domu. Co to znamená? Že tady existuje zvláštní pozice mezi východními státy v tom, co se tady prožívalo pod heslem „socialismus s lidskou tváří“. Jistě jsi narážel taky na to poslání, že jsme to my, kteří by mohli řešit společenské problémy jaksi autentickým a významným způsobem i pro ostatní svět, nejen pro sebe samé. Myslím, že si i celá zkušenost s neoficiální kulturou je čímsi věobec- ně důležitým, co nám například západní návštěvy závidějí. Když tady byl filozof profesor Paul Ricoeur, tak výjimečnost a významnost této zkušenosti zakusil sám na své kůži. Existuje zde skutečně jakási zvláštní atmosféra, která přináší aspoň pocity nebo náměty k vyhledávání úkolů a těch skutečností, pro které má smysl v této společnosti existovat, nikoli jen jako člověk, který se účastní na životě vlastním přínosem, vlastním přispěním. Lederer: Kdybychom shrnuli tu celoodpolední diskusi, vyplývá z ní podle toho, co tady problesklo v těch mnoha příspěvcích že bez té pluralitní společnosti to nějak prostě nejde, že za normálních okolností by monopol komunistů jaksi padl. Všichni jsme se na tom vlastně shodli. Ale měl bych ještě pár dotazů na pana Hejdánka, které jsou možná tro65 [pageend67]chu od věci. Když jste hovořil o pěstování mimořádných talentů, jak je vést, hledat atd., přičemž v našem systému je zakořeněná tendence k vyrovnávání, že mně to pořád nějak souvisí i s tím majetkem. Mně to prostě vadí. Majetek byste vyrovnával, ale talenty naopak postrkoval. Nic proti tomu, tak je to v pořádku. Já si ale myslím, že tohle všechno, talent i majetek, vlastně vede k té iniciativě. Že postrkuje lidi k podnikání zrovna tak jako v duchovní oblasti k rozvíjení nových myšlenek a já nevím čeho všeho. Hejdánek: Mně se zdá, že majetek vede ze začátku k iniciativě, ale potom k lenosti. A když má potom někdo majetku dost, tak si najme ředitele, který to všechno dělá za něj, a on sám už nic. Prostě tam někde se překračuje nějaká mez, jakási kritická hranice, za kterou bohatství začne víc škodit než být k užitku. A to jak tomu bohatému, tak celé společnosti. Naproti tomu pokud jde o talent: mně nejde o to, aby si někdo pěstoval svůj talent a byl čím dál lepší a společnosti to nic nepřineslo. Pokud se prokáže, že bohatství zlepšuje situaci i těch nejchudších do té míry, že kdyby těch nejbohatších nebylo, tak ti nejchudší by byli ještě chudší, pak ať ti bohatí jsou. Ale to je zase jiná záležitost, o které jsme tu nemluvili, totiž věc práva, kde se držím tvrdě přesvědčení Rádiová (na rozdíl od přesvědčení ortodoxně marxistického), že právo tu není, aby vyjadřovalo mocenské nebo třídní poměry, nýbrž aby je moderovalo. To znamená: právo tady je především pro chudé, aby nebyli utlačováni. Nikoli pro bohaté a mocné, aby jim usnadňovalo vládu. V tomto smyslu, jestliže se prokáže, že hromadění velkých majetků je pro ty nejchudší výhodnější než nějaké zespolečnění, tak jsem pro bohaté a pro majetky. Pokud se to ovšem prokáže. To není žádný dogmatický základ, nýbrž jde o to, jestli skutečně v té či oné společnosti budou nejvíc chráněni ti chudí. A proto zdůrazňuji ty talenty, protože talenty jsou tu také kvůli těm druhým. My potřebujeme právě ty nejchytřejší lidi, aby nám, kteří jsme blbí nebo blbější a nedovedeme to všechno spravovat, pomohli zvládnout komplikované situace v moderní společnosti. V Praze 27. března 1988 Představujeme účastníky diskuse: PhDr. Ladislav Hejdánek, nar. 1927 Filozof, publicista. V roce 1951 promoval na filozofické fakultě UK. Prošel řadou profesí pomocný dělník, kopáč, betonář, knihovník. V letech 1968 71 odborný a vědecký pracovník Filozofického ústavu ČSAV odkud musel odejít. Poté pracoval střídavě jako noční vrátný, topič, hlídač atd. Od září 1977 byl jedním z mluvčích Charty 77. V 60. letech spolupracoval s nakladatelstvím Mladá fronta v edici Váhy. Samizdatově vydal několik ročníků Dopisů příteli a jiné práce. S kruhem spolupracovníků vydává časopis pro filozofii a theologii Reflexe. 66 [pageend68]Prof. dr. Vladimír Kadlec, nar. 1912 Ekonom, nejprve zaměstnán jako generální tajemník Ústřední správy bank, později na hospodářském odboru Kanceláře prezidenta republiky. Dále na Vysoké škole ekonomické, v roce 1968 ministrem školství. Člen KSČ, v roce 1969 vyloučen a zbaven funkce. Od té doby v důchodu. Jiří Kantůrek, nar. 1932 Absolvoval Filozofickou fakultu UK. Pracoval jako funkcionář Svazu mládeže a KSČ, v šedesátých letech byl redaktorem týdeníku Kulturní tvorba, později publicistou a komentátorem Čs. televize. Byl členem Svazu čs. novinářů, členem předsednictva FITES (Svaz filmových a televizních umělců) a členem MV KSČ v Praze. Po roce 1968 byl z KSČ vyloučen a propuštěn z Čs. televize. V současně době pracuje jako projektant. Doc. dr. Radim Palouš, nar. 1924 Věřící, katolík. V roce 1948 doktorát na filozofické fakultě UK na základě disertační práce „Masarykovo filozofické mládí“. Žákem Jana Patočky. V roce 1957 dokončil studium chemie na přírodovědecké fakultě Vysoké školy pedagogické v Praze, vyučoval na základní škole, gymnáziu a na vysoké škole. V r. 1964 získal hodnost kandidáta věd v oboru didaktiky chemie. V roce 1967 habilitoval na pedagické fakultě UK na docenta v oboru pedagogiky na základě habilitační práce „Škola moderního věku“. Třikrát byl z politických důvodů propuštěn ze zaměstnání, naposled v roce 1977 po podpisu Charty 77. V roce 1982 mluvčím Charty 77. Publikoval v oborech chemie, didaktiky, pedagogiky a filozofie (z knižních titulů poslední doby: Čas výchovy, Škola stáří, Konverze, Kmotřenci, 1969 aj.). Jiří Ruml, nar. 1925 Maturoval na reálném gymnáziu v Plzni v roce 1944. V roce 1945 kulturním referentem KV KSČ v Plzni, pak korektorem Rudého práva v Praze. V roce 1947 redaktorem venkovské mutace RP a od podzimu také redaktorem rozhlasu. V letech 1955—57 v redakci Večerní Prahy, poté jako zpravodaj rozhlasu v Berlíně. Od roku 1962 šéfredaktorem publicistiky rozhlasu, v roce 1963 zbaven funkce pro přemíru kritiky ve vysílání. V letech 1966—69 redaktorem časopisu Reportér. V listopadu 1969 vyloučen z KSČ. Od roku 1970 napřed jeřábový technik a po podpisu Charty 77 a členství ve VONS jeřábník Průmstavu. Na jaře 1980 v invalidním důchodu. V roce 1981 třináct měsíců ve vyšetřovací vazbě v Ruzyni pro „podvracení“ tr. řízení dosud trvá údajně do r. 1991. Od roku 1985 v důchodu. Od r. 1987 se podílí na vytváření Lidových novin. V samizdatu vydal: knihu opožděných reportáží ze Slovenska „Třináct životů a jeden navíc“, Kalendárium 1968, tři knížky vzpomínek „Znamínko na duši“, „Dan z blbosti“, „Díra v hlavě“, fejetony a korespondence „Dialogy s mocí“. 67 [pageend69]Jan Štern, nar. 1924 Narodil se v rodině dr. Evžena Sterna, známého sociálně demokratického národohospodáře. Po maturitě v roce 1943 pracoval v zemědělství, v letech 1944 až 45 byl vězněn v táborech Klein-Stein a Osterode. Odtud v dubnu 1945 utekl a účastnil se pak pražského povstání. V letech 1945-48 studoval filozofii a historii. Přispíval jako literární recenzent do deníků Práce a Mladá fronta, v roce 1947 se stal redaktorem Tvorby. V té době byl horlivým komunistou. K jeho vystřízlivění přispělo mj. i to, že jeho švagr byl v letech 1949 až 1953 nezákonně vězněn a po návratu vyprávěl, co zažil. V letech 1952 až 1969 byl redaktorem odborového deníku Práce, kde od poloviny padesátých let prosazoval svou publicistikou myšlenku samosprávy, větší odborové samostatnosti a decentralizace hospodářství. V letech 1968 a 1969 patřil k předním publicistům pražského jara. Jako jeden z prvních novinářů dostal již 1. září 1969 výpověď. Pracoval pak jako překladatel, čerpač a posléze jako technický úředník. Působil v oblasti nezávislé publicistiky. Pro rok 1986 byl jmenován jedním ze tří mluvčích Charty 77. Nyní je v důchodu. EDICE JUNGIANA Vychází v Praze. Řídí: Rudolf Starý 68 [pageend70]STATI A ÚVAHY NA SOUČASNÉ TÉMA (rozhovor s doc. Karlem Krejzou CSc. z Ústavu pro astrosofii a společenský výzkum v Praze.) R. S.: „Hlasnosť v informačních prostředcích znamená pravdivější a úplnější informace o veřejném děni; ve společenských vědách by měla znamenat přinejmenším otevřenější diskusi o ožehavých problémech současnosti. Co soudíte, pane docente, o „perestrojce"? K. K.: Jdete na mě trochu moc zhurta. Upřímně řečeno, to je poslední věc, o které bych chtěl hovořit — ale budiž. Chápu „perestrojku" jako jednu z etap v životním koloběhu uzavřené společnosti. „Perestrojka" odpovídá období pokusů o reformu nebo přesněji o reorganizaci a oživení systému — reforma v tradičním smyslu není v tomto typu společnosti vůbec možná. Reorganizační snahy následují po období krize systému, kterou vrcholí poměrně dlouhé období politické stagnace a statického hospodářského koloběhu (v Schumpeterově smyslu). Období krize a období reorganizačních snah jsou vystřídány obdobím normalizace, která systém znovu uvádí do normálního stagnantního fungování (politická stagnace a statický hospodářský koloběh). Tyto jednotlivé etapy se v různých obměnách opakují téměř s nutností přírodního zákona a vykazují zhruba tytéž průvodní znaky. R. S.: 0 jaké průvodní znaky jde? Mohl byste je stručně charakterizovat? K. K.: Nechtěl bych se pouštět do zbytečných podrobností, jde o symptomy, které všichni dobře známe z vlastní zkušenosti. Ve fázi snah o reorganizaci systému se bezprostředně předcházející období označí za dobu úpadku a stagnace, ačkoli předtím se prohlašovala div ne za vyvrcholení celých dosavadních dějin lidstva, dochází k rehabilitaci obětí systému, začíná se otevřeněji na veřejnosti mluvit o nedostatcích, o kterých všichni už dávno vědí, objevují se návrhy na reformu nebo reorganizaci řízení hospodářství, dochází k jisté výměně kádrů atd. Toto období směřuje zákonitě k podstatné reformě celého systému, případně, jako tomu bylo v Maďarsku v roce 1956, k jeho úplnému odmítnutí. Proto musí dojít k „normalizaci". Bucf zásahem cizích vojsk, nebo — což je nová jevová forma — pomocí domácí vojenské junty; to je forma, která, jak se zdá, má budoucnost. Je to období nejtužší represe. V období krize a reorganizace, kdy politická moc je oslabena, je možné se naopak těšit jistému uvolnění — asi tak, jak jsme toho dnes svědky v Polsku. Tato jistá míra liberalizace je v přímé úměrnosti s krizí systému, je to v podstatě přechodný, nouzový stav. Období stagnantního fungování, jež je pro systém uzavřené společnosti typické, je charakterizováno převážně statickým hospodářským koloběhem, strnulostí struktur politické moci, stabilizací mocenských kádrů a okleštěním a umrtvením kulturního života. 69 [pageend71]R. S.: Jak rozumět tomuto „statickému koloběhu" který podle vás je typickým rysem uzavřené společnosti? K. K.: Statický koloběh je pojem, kterým Schumpeter charakterizoval základní, prvotní formu hospodářského života. Počítal k ní, mimochodem, i Marxův proces rozšířené reprodukce. Ve statickém koloběhu hospodářského života jedná podle Schumpetera ekonomický subjekt na základě svých zkušeností v souladu s podmínkami výroby. Dochází-li ke změně ve výrobních podmínkách, resp. v danostech výroby, ekonomický subjekt se přizpůsobuje, ale i pak, říká Schumpeter, se bude každý snažit dělat to, na co je zvyklý, bude se snažit udržet si co nejvíc ze svých dosavadních výrobních postupů, zachovat si dosavadní způsob výroby, a podřídí se tlaku změněných okolností jen v nejnutnější míře. Takovéto nové kombinace výrobních prostředků, které se uskutečňují kontinuálně, mohou vést k více či méně významným změnám v hospodářství: vedou k přírůstku výroby, umožňují změnu malé obchodní jednotky ve velký obchodní dům atd. To vše se však děje v rámci statického koloběhu a nepředstavuje to proto skutečné vývojové změny. K vývojovým změnám dochází podle Schumpetera teprve tehdy, dějí-li se diskontinuálně, vznikají-li tedy jako důsledek prosazování nových kombinací výrobních zdrojů. Sem patří zavedení nové organizace výroby, včetně tržně-výrobních svazků, vytvoření nového odbytového trhu, zavedení nových výrobních metod nebo forem obchodní praxe, zavedení nových druhů výrobků apod. Jde tedy v podstatě o nové způsoby použití existujících výrobních zdrojů, přičemž vůdčí úlohu v tomto dynamickém koloběhu má podnikatel jako samostatně rozhodující ekonomický subjekt. Statický koloběh je tedy ekonomický výboj bez skutečné dynamiky. V politické oblasti tomu odpovídá vývoj bez skutečné dějinnosti. Tohoto zvláštního jevu si ve 30. letech minulého století povšiml Čaadajev na společenských poměrech v Rusku. R. S.: Dobrá, ale nelze přece tvrdit, že to, čemu říkáte podle Pop pera „uzavřený systém", se i v politickém ohledu vyznačuje pouze statickým koloběhem a že tedy nemá dějiny. Dějiny přece nelze jednoduše „zrušit". K. K.: V doslovném smyslu jistě ne, už proto, že uzavřené společnosti tvoří jen část světových dějin. Aleje možné dějinnost radikálním způsobem suspendovat, potlačit její hybné síly. To je stav, který právě tanul na mysli Čaadajevovi: dějiny s minimální mírou dějinnosti, protože dějinnost, alespoň jak ji chápu, je v politické oblasti synonymem politického života, a politický život regradoval v uzavřené společnosti na pouhé statické rituály — sjezdy, oslavy, tzv. volby atd. Politický život je při existenci monopolní politické moci nemožný — živoří nanejvýš zcela na okraji systému, bud jako politikaření v rámci strnulé mocenské struktury, nebo jako disidentství, které je předmětem trvalého dozoru a represe. Politický život předpokládá volnou hru protikladných sil, čili legální opozici, jinými slovy, vyžaduje programové uznání polarity společenských sil, která je součástí kontrapunktické skladby vesmíru. I dýchání se skládá z vdechu a výdechu, elektrický proud má své plus a minus a tak dále, to jsou banality, které se 70 [pageend72]dodnes memorují jako součást státní ideologie, takzvané dialektiky, nic než slova, slova... Život je méně nominalistický. Budete-li chtít žit jen z výdechu, brzo vám dojde dech. A pak budete už jen prodlužovat křeč svého organismu ve stylu „překonej sebe a vytrvej". R. S.: Uy se tedy domníváte, že uzavřený systém nemá žádné předpoklady pro společenskou dynamiku, at už se to týká hospodářství, politiky nebo duchovního života? K. K.: Příčina toho je v samé podstatě uzavřené společnosti. Museli bychom dlouze hovořit o příčinách, které vedly ke vzniku tohoto typu uspořádání společnosti, a dlouho bychom nebyli u konce. Základním charakteristickým rysem uzavřené společnosti je to, že vznikla zrušením („Aufheben") polarity politických, hospodářských a kulturotvorných sil a jejich „povýšením" pouze na děj i n - ně-vývojovou rovinu, totiž na protiklad mezi uzavřenou společností jakožto vývojově vyšší formou společnosti, jíž patří budoucnost, a dosavadní, buržoazní formou společnosti, odsouzenou k zániku. To se prakticky rovná prohlášení uzavřené společnosti za pól jediný. Uvnitř uzavřené společnosti se ruší rytmické působení protikladných sil, které jsou zdrojem tvořivého pohybu, ale současně i zdrojem existenciálních tlaků, z jejichž bolestného sevření se člověk odedávna pokouší vysvobodit, protože ho nutí k existenci a otevírají před ním v plném rozměru a závažnosti lidský úděl, a to je pravý opak bezbolestného, zajištěného a neproblematického způsobu života, který neklade žádné nároky na samostatné rozhodování, myšlení a odpovědnost. R. S.: Snad nechcete tvrdit, že uza vřená společnost je vyvrcholením lidských snah o dosaženi pozemské spásy? K. K.: Domnívám se, že skrytým hybným motivem, který vedl ke vzniku uzavřené společnosti, byla touha uzavřít, přesněji řečeno završit dosavadní dějinný proces, a tím se zbavit jeho „civilizačních nároků" (Popper). Dějinný proces staví před člověka existenciální úkoly, které jsou nesmírně náročné. Má se ze setrvalého, vegetativního stavu pozvednout k existenci a vědomě čelit nejen tomu, co dokáže z životních problémů vyřešit, ale i tomu, co vyřešit nedokáže, co nemůže zásadně ovlivnit, co zůstává závaznou determinantou v rámci pravidel hry, případně tajemstvím. Dějinný proces staví člověka před jeho úděl, a ten je, abych citoval slova znalce, „jen stěží snesitelný" (Freud). Touha zbavit se těchto existenciálních a civilizačních nároků je stejně stará jako lidstvo samo. Domnívám se, že masová politická hnutí 20. století nebyla nesena zdaleka jen sociálními požadavky, týkajícími se životní úrovně apod., ale především touto neodolatelnou touhou zbavit se tíhy civilizačních nároků každodenního živo- ta:protikladnosti společenských forem života, individuální odpovědnosti, morální volby, vědomí rozpornosti věcí atd. R. S.: Vy se tedy domníváte, že uzavřená společnost je pokusem žit život způsobem, který je založen, mírné řečeno, na formách, umrtvujících či znemožňujících plnost skutečných životních projevů? K. K.: Uzavřená společnost je pokusem likvidovat sám základ plného životního procesu — polaritu, protože je pociťována jako bolestný úděl, a jejím cílem 71 [pageend73]je neproblematický, bezbolestný a zajištěný život, bez osobního rizika a odpovědnosti. Potíž je v tom, že pak už to ovšem není opravdový život, ale život umrtvený a zmrzačený, život, postrádající nejenom přirozený dynamický kontrapunkt, ale i půvab a příchuť dobrodružnosti. R. S.: Tedy strach ze samostatné existence jako hybný motiv vzniku uzavřené společnosti. K. K.: Neřekl bych, že je to pouhý strach ze života, úzkost z jeho stále složitějších a náročnějších forem, i když to jsou nesporně průvodní symptomy. Jde spíš o složitý proces konfrontace našich nadějí a očekávání se skutečným stavem věcí. V jedné své studii jsem charakterizoval člověka — k pobavení svých kolegů — jako „bytost v naději". Chtěl jsem tím vyjádřit fakt, že od prvního okamžiku probuzeného vědomí přistupuje člověk ke světu vždy již s určitými apriorními nadějemi, a z těch se rodí očekávání, s nímž přistupuje ke světu. Toto očekávání v sobě zahrnuje způsob vnímání, tematizaci životní problematiky, volbu cílů i prostředků. Jsme schopni v podstatě přijímat jen „svět", přesněji ten jeho „výsek", který odpovídá našim nadějím a našemu očekávání. I sebevrah, kterému už na ničem nezáleží, spáchá sebevraždu v naději, že unikne světu beznaděje. Svět, odporující našim nadějím a našemu očekávání, je nám cizí, vzbuzuje v nás odpor a úzkost. Je to začarovaný kruh: čím větší úzkost, tím větší naděje, a čím větší zklamaná naděje, tím větší úzkost. Člověk se nemůže jednoduše vzdát této apriorní „nadějeplnosti"; nelze ji ani odstranit sebekritičtější racionální analýzou. Mladí svědci Jehovovi, s nimiž občas hovořím, představují krajní případ odmítnutí světa, a to v naději, že tento zkažený svět, který se jim stal vzhledem k jejich apriornímu očekávání nepřijatelným, bude zničen a na jeho místě vznikne „nová země", a že to budou oni, komu bude dána v užívání. Marně se je budete snažit přesvědčit, že tato naděje není dobrá, že je v jistém smyslu dokonce popřením křesťanského postoje, a to přesto, že křesťan přirozeně očekává Paru- sii. Konfrontace nadějí a fakticity je od počátku vyhnání z ráje v té či oné míře disharmonická. Jde tedy o to, aby naše naděje nebyly zcela beznadějné — a to už na tomto světě — a očekávání zcela mimo očekávání — a to i na onom světě. Lapidárně řečeno, když budete chovat falešnou naději, vaše očekávání bude zklamáno a vy pocítíte úzkost před světem — a od úzkosti k agresivnímu odmítnutí světa je jen krůček. Začnete podvědomě uvažovat asi takto: Chci-li se radikálně zbavit této existenciální úzkosti, pak je nezbytné, aby se od samého kořeně odstranilo to, co tuto bolestnou konfrontaci nadějí a života podmiňuje — a toho lze v daném okamžiku dosáhnout jen odstraněním konfrontace samé. R. S.: Z toho, co říkáte, vzniká opětovně dojem, jakoby uzavřená společnost byla uskutečněním, resp. naplněním lidské přirozenosti? K. K.: Jedné její poloviny, smím-li se tak vyjádřit; nebo spíš jedné ze dvou základních tendencí lidské přirozenosti, protože i pro ni platí zákonitosti polarity života. „Dvé duší v mé hrudi přebývá a od sebe se touží odtrhnouti..." Uzavřená společnost je realizací té části lidské přirozenosti, která tíhne dolů a zahrnuje všechno to, co je v lidské povaze setrvačné, co touží po libidonózním stavu ne- rozlišenosti a oproštěnosti od veškeré tíže individuálního lidského bytí. Sociál- 72 [pageend74]ně to ve svých důsledcích znamená odmítnutí závazných pravidel hry, takže totalitám! represe je pak přirozeně jediným účinným způsobem, jak vytvořit společenský konsensus; odmítnutí hierarchického rozčlenění společnosti, takže skutečná elita předních osobností politiky, hospodářství a kultury není možná, vzniká však nutně elitářská vrstva držitelů moci, farizejsky skrývající svá privilegia: odmítnutí majetkové, resp. příjmové nerovnosti ve jménu rovnostářství, což podlamuje výkonnost hospodářské sféry a beztak nezabrání vniku „nefunkční" majetkové nerovnosti; odmítnutí osobní odpovědnosti a rizika v občanské a výrobní sféře, což sice přinese značné odlehčení „tíže lidského bytí", ale vede ke vzniku všeobecné neodpovědnosti atd. atd. R. S.: A co druhá z „dvé duši", ta, která směruje vzhůru? K. K.: Platón, Paracelsus, Pascal, Goethe, Rilke a mnozí další byli toho názoru, že specificky lidský svět začíná teprve tam, kde člověk jaksi přesáhne své obvyklé danosti a možnosti, vydělí se z kolektivní masy a stane se individuální lidskou bytostí. Vznik lidské individuality je možný jen na základě polarity v goe- thovském smyslu, na základě napětí mezi duchovním a tělesným pólem člověka i společnosti. Tam, kde toto plodné napětí mizí, individualita zaniká. Rozpor mezi tělesným (pudovým) a rozumovým (příp. morálním), který se dnes ještě připouští jako důsledek nedokonalosti člověka, nemůže nahradit tradiční polaritu mezi tělem a duchem. Převládající materialismus doby odstranil pól ducha tak dokonale, že sám tento pojem musí znít mladším generacím jako cosi skuril- ně obstarožního. Protože ale „duch vane, kudy chce", a je věčný a nezničitelný, je nutné v zájmu zrušení polarity mezi nebem a zemí soustavně ničit každou individualitu, která přese vše i v těchto nepříznivých podmínkách vzniká, a důsledně pronásledovat každý sebenepatrnější náznak samostatného myšlení, vkusu a původnosti, kdekoli se jen vyskytne. Dějiny uzavřené společnosti jsou dějinami důsledné likvidace lidské individuality, v nejlepším případě jejím odsunutím na sám okraj společnosti (na pověstné smetiště dějin), takže se z ní stává jen stěží přežívající lidský druh, odsouzený k pozvolnému hynutí, podobně jako tak mnohé druhy fauny a flory. R. S.: Lidskou individualitu ve smyslu jednotlivosti a zvláštnosti nelze ale přece jen tak jednoduše vyhubit, alespoň ne v běžném společenském smyslu? K. K.: To jistě ne, ale je možné těžiště osobnosti (říkejme mu třeba lidské Já) přenést na úroveň kolektivity, kolektivního vědomí a nevědomí. Kolektivní jedinec myslí a jedná — alespoň na veřejnosti — jako jednotlivý exemplář kolektivních postojů, chování, frází atd. Mimo tuto oficiální rovinu se ovšem stále ještě, alespoň částečně, realizuje i jako jednotlivec, například při shánění čísla svých bot nebo při výběru toho, co čte nebo na co chodí do kina. Je to však v každém případě nouzová sféra života. Uzavřená společnost znamená regresi lidské individuality na úroveň kolektivity. To je také jeden z důvodů, proč tato společnost postrádá skupiny nebo vrstvy, které by se mohly stát iniciátory a nositeli společenského reformního pohybu. Důsledkem toho všeho je, že společnost je určována inferiorními vrstvami, které postupně ovládnou všechny nejdůležitější články společenského mechanismu moci. Ze zkušenosti víme, že každá další 73 [pageend75]etapa normalizace znamená pokles o další povážlivý stupeň inferiornosti, pokud jde o úroveň vládnoucí vrstvy. R. S.: To ovšem nesmírně zpochybňuje demokracii jako vládu většiny, protože vrstva schopná vědomějšího, racionálnějšího a odpovědnějšího postoje ke společenským záležitostem je vždy v menšině. K. K.: Jung v kterési své práci odhaduje, že tato menšina tvoří jen asi jednu třetinu až 40 % společnosti. Vezmeme-li společnost jako analogii lidského jedince v makroměřítku, pak tato třetina odpovídá té menší části našich sklonů a vlastností, které představují naši schopnost jednat jako rozumní, samostatní a odpovědní lidé. I my sami jsme v menšině proti přemíře toho, co je v nás temného, iracionálního a neodpovědného a co má sklon spíše k pokleslosti než k tomu, co by nás trochu pozvedlo nad naši setrvalost a lenost. Lenost je podle Junga nejhorší lidská vášeň. To, čemu svěřujeme vládu u sebe samých, je leckdy jen slabý hlas svědomí a rozumu. A nechceme-li poklesnout na úroveň vege- tujícího, všemu přizpůsobivého, amorfního tvora, musíme často jednat „contra náturám", proti svým slabostem a nedostatkům. Jde jen o to, zda svěříme vládu nad sebou svému lepšímu Já, v důvěře, že i když bude jeho vláda náročnější, otevře před námi perspektivu autentičtějšího života. R. S.: Ale nejsou to všechno nakonec jen metafory a analogie, zatímco skutečný život se děje na základě působeni reálných faktorů společenského vývoje? K. K.: Skutečný život i společnost, v níž žijeme, vznikly na základě velice reálných, i když vypjatě metaforických, utopických a pseudonáboženských představ, které ovládly mysl a srdce velké většiny společnosti právě před čtyřiceti lety. Masarykově myšlence, že česká otázka je otázkou náboženskou, se tehdy dostalo zvláštního dějinného potvrzení. Nábožensko-utopický původ uzavřené společnosti je podle mého názoru mimo pochybnost. Vezměte si například takové dogma, jako je změna charakteru práce, k níž údajně dochází v podmínkách takzvaného celospolečenského, tj. státního vlastnictví. To je stejný případ mystické transsubstanciace, k jaké dochází při proměňování při mši. Dělník vykonává stejným způsobem tutéž práci, ale tato práce se proměňuje z „trudu" ve svobodný projev člověka. Nebo takzvané podílení na celospolečenském vlastnictví, jež s tím úzce souvisí. To je „participatio" svátého Tomáše Akvinského jako když vyšije — promiňte mi to nevědecké rčení. Ani transsubstanciace ani participatio se samozřejmě nekoná, protože zbožštění státu jako reprezentanta kolektivity ještě neznamená, že v něm začnou působit skutečně božské, to je tvořivé a numinózní vlastnosti. Dogma však platí a je na něm založen „raison d'etre" uzavřené společnosti. Nedávno jsem slyšel v televizi jednoho „doktora", jak vysvětluje, že dělnické rady navrhované v roce 1968 nebyly ortodoxní, kdežto ty, které se budou realizovat v rámci nynější přestavby, ano, protože v prvním případě nešlo o „participatio" na společenském vlastnictví, kdežto v druhém ano. Kdo můžeš chápat, chápej! Dokud toto „mystérium fidei" přetrvává, není možné žádat odstoupení držitelů moci s jednoduchým odůvodněním, že vládnou špatně a že by měli uvolnit místo jiným, schopnějším. Jejich pověření k vládě je vyšší, a proto nedotknutelné, asi jako úřad kněží, protože 74 [pageend76]jsou k držení moci povoláni posvátným úkolem samých Dějin, takříkajíc vkládáním rukou. Někteří se domnívají, že tyto nábožensko-utopické relikty jsou jen něčím formálním a podružným; já se naopak domnívám, že tvoří „arché" uzavřené společnosti a že tato společnost přetrvá, jen když se jich bude držet. Otázka totalitarismu, mohu-li pozměnit Masarykovu myšlenku, je otázkou náboženskou. Společenská realita, v níž žijeme, má přídech fantastična. Jestliže při analýze této společnosti nevezmeme v úvahu pseudonáboženské vize, sny a naděje, z nichž vznikla, zůstane pro nás navždy záhadou. Vysvětlení této záhady musíme hledat v duši tzv. moderního člověka, jak jej charakterizoval koncem minulého století Masaryk, v návaznosti na myšlenkové podněty Goetha a Nietzscheho. Museli bychom vyjít z fenoménu „moderního" — faustovského člověka a sledovat, jak to naznačil už Masaryk, jeho existenciální choroby. Léčbu těchto chorob bylo možné tehdy hledat bud * v přimknutí k nejlepším duchovním tradicím evropského Západu, nebo v příklonu k utopistickým kolektivistickým hnutím, které znamenaly ve větší či menší míře odmítnutí této tisícileté tradice. Evropu nám nikdo neukradl, o Evropu jsme se připravili sami—svou polovičatostí, slabostí a eschatologickými sklony. Evropa není žádným utopickým ideálem, je to praktický úkol, na němž jsme sami selhali. Dětinské řeči o tom, jak nám kdosi ukradl naši drahou Střední Evropu, je jen projevem typické české ublíženosti, odmítající sebekritický pohled na dějinnou zkušenost. R. S.: Cesta nazpět do Evropy je „zarúbaná" a reforma uzavřené společnosti je podle vás nemožná. Jaký smysl máji tedy současné formy „občanské iniciativy", jak nazýváme skromné pokusy o simulováni politické opozice? K. K.: Hodnota občanských iniciativ, ať už je to Charta či cokoli jiného, je podle mého názoru absolutní, i kdybychom je brali jen jako projev tzv. „civil- courage", která je tak vzácným jevem v našich společenských poměrech. Domnívám se jen, že jejich perspektiva by měla být dlouhodobější a jejich program zásadnější. Nemám na mysli radikalismus, spíš politický realismus. Polovičatost, o níž jsem se zmínil jako o jedné z příčin ztráty Evropy, nepřinese plody ani v současnosti ani v budoucnosti. Je ostatně dost příznačné pro naši dnešní situaci, že se u nás dosud neobjevil jasně formulovaný konzervativní program „návratu do Evropy", který by sice nebylo možné uskutečnit ze dne na den, ale který by stavěl před oči, zejména mladších generací, pevné cíle, jejichž sledování by mohlo poskytnout jasnou duchovní a politickou orientaci. Tato celková orientaceje mnohem důležitější než jakýkoli zdánlivě realistický a realizovatelný program nápravy společenských poměrů. Pokud vím, žádná výzva, kterou kdy předložila občanská iniciativa těm, kteří jsou svou povahou „Nevyzvatelní" — asi jako olympští bohové — nebyla vůbec brána na zřetel. Orientace na tradiční evropské duchovní a civilizační hodnoty dává naproti tomu smysl každé činnosti, ať už jde o „drobnou práci" nebo o individuální cestu životem, které Jung říká individuace. R. S.: Na to vám každý mladý člověk, který se obtížně orientuje v současné situaci, namítne, že mu vámi navrhovaná individuální cesta připadá beznadějná, protože nemůže nic změnit na statu quo nynější neutěšené situace. Nejprve je 75 [pageend77]třeba změnit ji, a tím teprve vytvořit příznivé podmínky pro osobni život člo veka. A protože nelze změnit nic, obracejí se mladí k těmto poměrům zády a odmítají je vůbec brát vážně na vědomi. K. K.: Víte, co je vůbec nejhorší? Že mladí lidé, pokud mám možnost je pozorovat, se sice ostře kriticky odvracejí od „res publica", ale přitom ve svém každodenním životě projevují — zdánlivě rebelantský — tytéž vlastnosti a sklony, z nichž se rodí totalitarismus. Podlehli mu vnitřně: přes vnější odmítavá gesta si nesou uzavřenou společnost takříkajíc v sobě. Žádná individuální cesta není a nemůže být čistě individuální. Všichni si v sobě neseme podstatnou část kolektivity, jejíž vnější manifestací jsou společenské poměry, v nichž žijeme. Této vnitřní kolektivitě nelze uniknout, a není nic horšího, než myslet si, že stačí tyto poměry ignorovat nebo jednoduše odmítnout, abychom si zachovali osobní svobodu. Přiznám se, že na tento problém pohlížím z hlediska jungovské alchymistické psychologie, protože jinak pro něj nenacházím přijatelné vysvětlení. Vzpomínám si, jak mě před lety zarazilo, když jsem u Guardiniho četl myšlenku, že i nejhorší neduhy moderní průmyslové civilizace jsou něčím, co je v úradku Božím a že jsou tedy, jinak řečeno, neodmyslitelnou a neodmítnutelnou součástí vnějšího i vnitřního světa každého člověka a mají pro jeho další vývoj zcela mimořádný smysl. Tato myšlenka má ostatně blízko k oblíbenému heslu Teilharda de Chardina: „Tout ce-qui arrive, est adorable." Tedy i situace, v níž vládne korupce, morální úpadek a bezútěšnost? — Můžeme se ptát. I to má být něčím, co se nás nejen nepříjemně dotýká a zbavuje nás možnosti důstojného a tvořivého života, ale co je součástí naší nejvlastnější životní situace, které se nelze vyhnout, ba dokonce by to bylo nežádoucí? Každý může namítnout: My jsme tuto situaci přece nevytvořili, míra naší viny na ní je nepatrná, je to přece dílo našich otců; a my ji máme přijímat jako něco, co patří do našeho nejvlastnějšího světa? Kdyby člověk nebyl současně individuální i společenskou bytostí a kdyby neměl nejen kolektivní vědomí, ale i kolektivní nevědomí, pak by jako individualita neměl s těmito poměry dozajista nic společného. Ale protože tomu tak není, je společenská mizérie niternou součástí jeho života, a záleží jen na něm, jak se s ní vyrovná a jak se mu podaří se skrze ni „prokousat" ke skutečně individuálnímu stanovisku. Mimo ni však cesta nevede. Alchymisté, o nichž nám Jung prozradil, že ve svých retortách znázorňovali viditelnou formou psychického přenosu to, co se odehrávalo v jejich neviditelném psychickém životě, rozeznávali v průběhu „opusu", tedy v průběhu individuačního procesu, několik fází. Velmi zjednodušeně je lze vyznačit takto: Na počátku „opusu" je „separatio" (oddělení) nebo „solutio" (rozpuštění), po něm následuje „coniunctio" či „coagulatio" (spojení, slučování protikladných prvků). Důsledkem tohoto procesu je „smrt" slučovacích prvků — „mortificatio" (umrtvení) či „putrefactio" (zahnívání). Tato fáze byla označována jako „nigredo" (temno). Pak bylo třeba provádět „ablutio" (vymývání) a dosažený stav — „albedo" (zbělení) nebo „lapis albus" se bud * pokládal za cílovou fázi „opusu" nebo se ještě dále stupňoval — zvyšováním žáru alchymistického ohně — do fáze, označované jako „rubedo" (zčervenání) — východ slunce. Bílá a červená pak mohly na tomto stupni slavit svou 76 [pageend78]„nuptiae chymicae" — chemickou svatbu, která přináší „regeneration Posunutí na vyšší vývojový stupeň a obrození psychické konstituce. Je pozoruhodné, jak se tyto prastaré alchymistické představy prosadily, samozřejmě zcela nevědomě, například při periodizaci českých dějin. Období temna („nigredo" a „mortificatio") bylo vystřídáno obrozením („albedo", „regenerate"). „Rubedo" zas upomíná na nejnovější fázi českých dějin. Co tím vším chci říci? V dějinách národů jsou stejně jako v individuačním procesu jednotlivců období, která mají vyloženě mortifikačni a putrefakční ráz, a přitom je nelze pokládat jednoduše za nahodilé selhání nebo za výsledek vlivu nepříznivých okolností. Je to „nemoc", která je nevyhnutelnou fází v procesu zrání jedince i pospolitosti. Není nebo vlastně nemá to být „nemoc k smrti", nýbrž k životu. Vzniká tím, že si člověk zadá s něčím neznámým, ale nesmírně lákavým, je to vždy jen další článek v řadě nekonečného opakování prapůvodního Evina gesta s jablkem. Důsledkem je narušení dosavadní rovnováhy — stav vyhnanosti z ráje, kdy se nová individuální nebo dějinná zkušenost musí integrovat, zařadit do celku vědomého života. Nezbytnou součástí této integrace je i zmíněné alchymistické „putrefactio". Aby však tato integrace byla skutečně účinná, je nezbytné, aby se při ní co nejvyšší měrou účastnilo i vědomí a vůle, aby se stala vědomě prožívanou fází ve vývoji jedince i pospolitosti. To ovšem předpokládá, aby každý sám za sebe prodělal tyto „temné" fáze individuace, protože jedině tak může být svým individuálním podílem ku prospěchu pospolitosti, a zároveň se psychicky vymanit z jejích traumatizujících neduhů. Pokud se však takové „nigredo" či „putrefactio" prodělává pouze nevědomě, tak, že se pouze odmítne jako něco čistě cizího a vnějšího, co bylo způsobeno „reálnými faktory" společenského vývoje, abychom zas použili moderního výrazu, pak tato fáze míjí neplodně jako pouhý „osud", „geografická poloha", „spiknutí velmocí" apod. Z hlediska alchymistické psychologie tak „nigredo" představuje „prima materia" — výchozí látku, z níž je třeba vytěžit nový tvar, a tím získat i novou tvářnost: cílem je tedy vnitřní proměna — „metancia". Problém, před kterým dnes stojíme, je tedy týž, před jakým stojí člověk odedávna: bučí pouhé přebudování, resp. přeskupení či přestrojení, anebo metanoia. Nerudovo „Bude-li každý z nás z křemene..." zní dnes našim uším ovšem poněkud nadneseně. Možná by stačilo, kdyby každý z nás vyzískal z této mizérie správný tvar: svou vlastní tvář. Rudolfínský alchymista by nás vedl důrazně k poznání, že „vařit" můžeme jen z tohoto nevábného „putrefactio". R. S.: Jakou „nemoc" máte na mysli? S čím jsme si podle vás zadali? K. K.: Jak už jsem naznačil, je to nemoc eschatologického utopismu, projevující se v neodolatelné tendenci ukončit dějinný proces nastolením nějakého konečného, ideálního stavu společnosti. Tato tendence je podle mého názoru v českých dějinách archetypická. Projevila se v plné míře už v husitské době, a naposledy v osudném roce 1948. Součástí těchto eschatologických sklonů je neuvědomovaná touha po dosažení spásy, a to v podobě jakési pozemské sociální nirvány, cestou odstranění civilizačních nároků, jak jsme o tom už hovořili. Tato tendence k eschatologickému utopismu se dosud v rámci výkladů čes77 [pageend79]kých dějin interpretovala zcela jednoznačně jako tzv. pokrokové usilování o všelidové, sociálně spravedlivé a humanistické formy života. Vyloženě reakční ráz těchto tendencí je však patrný už na prvních pokusech o jejich ideologickou formulaci a zdůvodnění, například u A. Smetany. Význam A. Smetany jako tvůrce české sociálnědějinné ideologie rozpoznal Masaryk, který mu ve své knize Moderní člověk a náboženství věnoval náležitou pozornost. Upozorňuje zejména na fantastičnost a mystičnost jeho sociálních koncepcí, neopomíjí však poznamenat, že A. Smetana je typicky českým myslitelem, někým, „kdo je pro naši filozofii, čím Dobrovský naší slavistice a historii — český člověk píšící německy, ale cítící česky. Český člověk, mnohem češtější než tucty spisovatelů píšících česky". Typicky český rys A. Smetany spatřuje Masaryk ve zvláštní směsici mys- tičnosti a kritičnosti, s odvoláním na charakteristiku Meissnerovu, který se ve svém životopise K. Havlíčka zmiňuje o jeho příbuzných rysech s A. Smetanou; za nejtypičtější rysy české povahy považuje Meissner směsici „von Schwärmerei und schonungsloser Kritik" — „blouznivosti a nemilosrdné kritičnosti". Podle A. Smetany spočívá dějinný vývoj v postupném usmiřováni protiv — v překonávání polarity dějinného a životního procesu (vliv Darwina a zvláště Hegela je tu nesporný, poznamenává Masaryk). Dějiny vznikají tím, že „jedna Všebytnost" se rozdělí na protivy: nekonečné a konečné, časné a věčné, nízké a ideální, temné a světlé atd. Světové dějiny mají ráz přechodnosti, je to střetání a vývoj těchto protiv, které nakonec vyvrcholí ve sloučení všech protiv. „Escha- ton" zaujímá ve Smetanově soustavě pátý stupeň vývoje a Smetana jej charakterizuje jako blažený klid, totožný s „bezdějinností" či „naddějiností" (my bychom dnes řekli s Popperem: s uzavřenou společností), „kdy člověk se vrátí znovu jakoby k životu vegetativnímu, ale ovšem k vegetaci v nejvyšším smysle slova — člověčenstvo se v nejideálnější blaženosti vyžije..." (Masaryk, Moderní člověk a náboženství). Touha po tomto „vegetativním životě", obdařeném, jak ani jinak být nemůže, nejvyššími člověčskými hodnotami — to je ona česká nemoc, která je u kořene všech neblahých eschatických tendencí českých dějin. Přitom A. Smetana není jen náhodně vybraným příkladem, Masaryk upozorňuje na jeho blízkou příbuznost s jiným významným českým ideologem, Chelčickým, s nímž Smetana sdílí odpor proti státu, společenské hierarchii atd.: Právo se musí stát skutečnou láskou, lidé se musí stát bratry (soudruhy), všechny národy splynou nakonec v jednu velkou rodinu atd... Tato česká nemoc, rovnající se ve svých důsledcích odmítnutí západoevropské civilizace, byla v 15. století řešena expanzivní politikou Západu (křižácké výpravy do Čech), i když nakonec musela být zvládnuta až občanskou válkou, která ochromila na dlouhou dobu českou státnost. V17. století byla řešena rovněž expanzivní politikou Západu a násilným začleněním do latinské evropské kultury: vnucená kultura, jakkoli svou hodnotou nesporná, však způsobila trvalé trauma v české duši. Ve 20. století se defenzivní politika Západu vyčerpala na porážce nacistického Německa, které odmítlo západoevropskou civilizaci a kulturu ve jménu znovuoživeného velkogermánského mýtu. Uzavřená společnost, která u nás vznikla po roce 1948, je tak v jistém smyslu 78 [pageend80]naplněním nejniternějších tužeb kolektivního českého nevědomí. „Teď, když máme, co jsme chtěli...", nastala doba, abychom si uvědomili, co to vlastně bylo, co jsme chtěli. K čemu jsme dospěli, to už víme. R. S.: Dobrá, nás ale nepřestává zajímat, jak z toho ven. Copak „perestrojka" nedává vůbec žádné naděje alespoň na vylepšeni současného stavu? K. K.: Jak už jsem řekl, uzavřená společnost umrtvila síly, které by byly s to zevnitř, organicky či zdola, jak se říká, přivodit skutečnou reformu systému. Zůstává však nepochybně jistý prostor pro reformu shora. Je to krajně dilematická situace, jak už každý jistě nahlédl: systém má uvolnit část životních procesů, které předtím v zájmu dosažení kýženého „vegetativního stavu" nemilosrdně potlačil. Protože ekonomická, vojenská i politická moc systému v důsledku toho nevyhnutelně chřadla, ocitl se nyní ve fatální situaci, kdy je nucen v zájmu obnovení hospodářské dynamiky použít v jisté míře kapitalistických forem podnikání: samostatnosti výrobních jednotek, trhu, adekvátní zaměstnanosti atd. — protože to jsou jediné skutečně efektivní formy ekonomického života. Je tedy ironií osudu nucen zavádět prvky, které jsou z hlediska povahy uzavřeného systému vyloženě cizí a funkčně i ideologicky dokonce nepřátelské. Není třeba pochybovat o tom, že ideologie a propaganda se s tímto faktem nějak vypořádá; ta se vypořádala doposud se vším, a tak jistě najde vysvětlení i pro takové jevy, jako je nezaměstnanost apod. Jiná otázka ovšem je, do jaké míry se uzavřená společnost může vůbec otevřít, tj. jak se podaří organicky skloubit kapitalistické, nebo prostě ekonomické formy života s naturálně-dirigistickým hospodářstvím uzavřené společnosti. Nabízí se možnost jisté formy státního kapitalismu. Ovšem kapitalismus, i ve svém nejsocialističtějším pojetí, jak je známe z dnešního Západu, je svou přirozenou povahou pluralitní, a tím je úplným popřením to- talitarismu. Možná že právě tady by se mohla otevřít cesta dalšího vývoje. „Třídní instinkt" dnešních držitelů moci však toto nebezpečí pociťuje neobyčejně silně, což jen ještě zhoršuje zmíněnou dilematickou situaci. Kapitalistické formy podnikání by znamenaly konec eschatických hospodářských jevů: místo charitativní mzdy by přinesly odměnu podle pracovní smlouvy, místo plnění umělého plánu rizikové podnikání, místo nuceného odbytu trh, místo umělých cen skutečné ceny atd. — a to všechno by se dělo nejenom v rozporu s dosavadním ideologickým ospravedlněním existence uzavřené společnosti, ale tíhu těchto změn by samozřejmě nesly nejširší vrstvy, ty, které by dnes patrně stále ještě daly přednost „plným hrncům", byť v egyptském zajetí. Problém je v tom, že jde o zavádění systémově cizích prvků, a proto jejich skutečný vliv—jistě silně adaptovaný a deformovaný, lze jen stěží odhadnout. Lze se jen oprávněně obávat, že uzavřená společnost bude i v případě možných reforem v hospodářství fungovat i nadále podle svých inherentních tendencí. Pak budeme mít všechny negativní jevy kapitalismu spolu se všemi „pozitivními" jevy totalitarismu. R. S.: Děkuji vám, pane docente, za rozhovor. Zaznamenal R. S., Praha 1988 79 [pageend81]Rudolf Starý POTÍŽE S HLUBINNOU PSYCHOLOGIÍ Esejistická studie o analytické psychologii C. G. Junga Připravuje: PROSTOR 1990 Sudoměřská 13, Praha 3, 13000 [pageend82]První despotické utopie * Pau! Johnson Lenin opustil Curych, aby se 8. dubna 1917 vrátil do Ruska. Provázelo ho na nádraží pár exilových druhů a všichni se hádali. Vracet se měl přes Německo na pozvání generála Ludendorffa, který mu zaručoval bezpečný průjezd za předpokladu, že se Lenin během cesty zdrží jakýchkoli projevů. Válka plodí revoluce. A plození revolucí je velice starou formou válečného stavu. Němci tomu říkají Revolutionerungspolitik. Jestliže Spojenci mohli vybízet Poláky, Čechy, Chor- vaty, Araby a Židy k povstání proti Ústředním mocnostem a jejich partnerům, pak Němci na oplátku mohli a také vybízeli Iry a Rusy. I když Němci použili Lenina jako „tyfoidního bacilu", tak se později vyjádřil Churchill, nepřikládali mu nijak zvlášť veliký význam, prostě ho naložili spolu s dalšími třiceti exulanty a nespokojenci do vlaku. Hádající se soudruzi se domnívali, že přijetím německé pomoci se Lenin kompromituje a tak se ho snažili přemluvit, ať nikam nejezdí. Lenin je setřel a nastoupil do vlaku. Byl to malý, poněkud divoce vypadající muž, který byl ve svých šestačtyřiceti téměř holohlavý, ale (podle syna jeho cyrušské bytné) „s býčí šíjí". Vstoupiv do kupé, okamžitě mu kdosi připadal podezřelý: „Najednou jsme viděli Lenina, jak ho bere za límec... a vystrkuje na chodbu." Soudruh Karl Radek mu ve Stockholmu koupil boty, ale oblek už Lenin odmítl: „Nevracím se do Ruska, abych si otevřel krejčovství," poznamenal temně. Časně zrána 16. dubna přijel do Běloostrova na ruské půdě, kde na něj čekali jeho sestra Maria a Kameněv se Stalinem, kteří vedli bolševické noviny Pravda. Sestru i Stalina, s kterým se dosud nepotkal, zcela ignoroval, a svého starého druha Kameněva, jehož pět let neviděl, ani nepozdravil. Místo pozdravu se na něj rozkřikl: „Co jste to napsal? Četli jsme v Pravdě pár vašich věcí a nepřejte si nás slyšet!" Později večer přijel do Finské čekárny. Zde zahájil svou první sérii projevů. Jeden z nich pronesl se střechy obrněného vozu, kytici růží stále v náručí. Poslední projev trval dvě hodiny a „v posluchačích vyvolal vřavu a zděšení" (...) Odpuzující nedostatek humánnosti, s kterým se Lenin vrátil do Ruska, aby zde zahájil svou revolucionářskou činnost, byl pro něj typický. Vladimír lljič Lenin se narodil v roce 1870 v Simbirsku na Volze, jako syn inspektora základních škol. Když mu bylo šestnáct let, pověsili jeho staršího bratra Alexandra, protože ’ Přetiskujeme úryvky z knihy Paula Johnsona „Historie moderního světa (od roku 1917 do osmdesátých let)", připravované k vydáni v naši edici Prostor. Ukázka je z 2. kapitoly nazvané „První despotické utopie". Paul Johnson — britský novinář a historik, působil mj. v New Statesman, je autorem řady knih: The Offshore Islanders; From Roman Occupation to European Entry; A History of Christianity; Pope John Paul II. and the Catholic Restoration. Kniha „Historie moderního světa (od roku 1917 do osmdesátých let)" vyšla v Londýně v roce 1984 v nakladatelství Weidenfeld and Nico Ison. 81 [pageend83]vyrobil bombu, s kterou měl být spáchán atentát na cara. Jeho údajná reakce na bratrovu popravu: „Takhle se tam nikdy nedostaneme", je zřejmě apokryfem, neboť marxistou (což znamená neschvalovat terorismus) se stal až později — až po té, co byl vyhozen za „revoluční aktivitu" z Kazaňské univerzity. Jeho sestra Anna měla prohlásit, že bratrova poprava ho „zakalila". Politika ho tehdy už určitě a jednou pro vždy posedla, ale jeho přístup k ní byl spíše cerebrální než emocionální. Jeho současníci poukazují na jeho „nespolečenskost", „přehnanou rezervovanost" a „chladné způsoby". Ve dvaadvaceti rozmlouval svým druhům peněžní sbírku pro oběti hladomoru s tím, že hlad „má progresivní funkci", neboť by mohl „způsobit, že rolníci začnou přemýšlet o základních faktech kapitalistické společnosti". (...) Jsou pravděpodobně dva základní typy lidí, hodlajících uskutečnit politickou revoluci: klerikální a romantičtí. Lenin (pseudonym přijal v roce 1901) patřil do první kategorie. Pro něj však náboženství bylo významné v tom smyslu, že je nenáviděl. Na rozdíl od Marxe, který náboženstvím pohrdal a zacházel s ním jako s marginálií, považoval Lenin náboženství za mocného a všudypřítomného nepřítele. V celé řadě svých písemností dával jasně najevo (viz zářný příklad dopisu Gorkému z 13. ledna 1913) svou intenzívní osobní nechuť ke všemu náboženskému. „Nemůže být nic odpornějšího," psal, „než náboženství."... Ke zkorumpovaným kněžím Lenin neměl žádné reálné pocity, lze je přece snadno zlikvidovat. Těch, kterých se skutečně bál a které nenáviděl tak, že je později per- zekvoval, to byli světci. Čím ryzejší náboženství, tím nebezpečnější. Devotní klerik, deklamoval, je daleko vlivnější než klerik egoistický a nemorální. Duchovenstvo, které je třeba vymýtit, není to, jež obhajuje vykořisťování, ale to, jež vyjadřuje solidaritu s proletariátem a rolníky. Zdálo se, jako by v opravdovém Božím muži rozpoznával horlivost a ducha, které ovládaly jeho samotného: právě to, co mu potřeboval zcizit pro svou vlastní věc. Nikdo nebyl výraznějším zosobněním proměny náboženského impulzu ve Vůli k moci. Dříve by byl jistě náboženským vůdcem. Se svojí mimořádnou vášní pro sílu by mohl figurovat v Mohamedových legiích. Se svou vírou v organizační strukturu a schopností vytvořit ji a posléze ovládnout, se svým puritánstvím a vášnivou sebepravdou, ale především pak se svou netolerantností byl nejblíže snad Kalvínovi. (...) Jeho druh poznamenává: „Je jediným z nás, kdo revolucí žije třiadvacet hodin denně." Gorkému Lenin sdělil, že odmítá často poslouchat hudbu, protože „pak máš chuť pronášet ty krásné pitomosti a hladit po vlasech ty, kteří vytváří takovou nádheru, zatímco my žijeme v tom nejdivočejším pekle. Jenomže ty po vlasech nesmíš hladit nikoho, raději by sis měl nechat uříznout ruku." (...) Jeho humánnost byla velice abstraktní vášní. Objímala humanitu jako celek, k humanitě partikulárně projevoval jen malou lásku a jen malý zájem. Své druhy, lidi, s nimiž jednal, pozoroval nikoli jako individua, ale jako příjemce svých idejí. Jen z tohoto hlediska je posuzoval. Žádná hierarchie přátelství pro něj neexistovala; ve skutečnosti provozoval jen ideologické spojenectví. Soudil lidi nikoli podle jejich mravních kvalit, ale podle názorů, či spíše podle toho, jak přijímají jeho názor. Na nikoho nevražil. (...) 82 [pageend84]Lenin byl první nového druhu: profesionální organizátor totaIitářské politiky. Žádná jiná lidská aktivita mu nikdy nestála za to, aby sejí věnoval. (...) A jeho politika byla hieratická, nikoli demotická. Obklopil se oficiálními publikacemi, pracemi zabývajícími se historií a ekonomií. Nedělal nikdy nic pro to, aby se bezprostředně informoval o názorech a podmínkách mas. Pojem získávat hlasy voličů zaháněl kletbou: „nevědecké." Nikdy nenavštívil továrnu, nevkročil na zemědělský statek. Nezajímal se o to, kde a jak vzniká bohatství společnosti. Nikdy ho nikdo nespatřil v dělnických čtvrtích města, kde sídlil, nebo která navštívil. Celý svůj život strávil mezi členy své vlastní vrstvy, buržoazní inteligence, kterou chápal jako privilegované kněžství, vybavené speciální gnosis a Historií vyvolené k tomu, aby sehrálo rozhodující roli. (...) (...) Lenin zásadně trval na tom, že marxismus je totožný s objektivní pravdou. „Z marxistické filozofie," psal, „odlité z jediného kusu oceli, je nemožné vymazat byť i jen jednu základní premisu, jedinou esenciální část, aniž bychom se neodklonili od objektivní pravdy." Valentinovovi řekl: „Ortodoxní marxismus nepotřebuje žádnou revizi, ani v oblasti filozofie, v její teorii politické ekonomie, ani v oblasti teorie historického vývoje." S touto vírou a s tím, jak sebe považoval za designovaného interpreta, podoben Kalvínovi, jenž ve svých Institutes interpretoval Písmo, Lenin nahlížel herezi s ještě větší zlobou než s jakou zacházel s nevěrnými. (...) A přesto zůstává kuriózní skutečností, že přese všechnu proklamovanou ortodoxnost byl Lenin ortodoxnímu marxistovi velice vzdálen. Vpravdě nebyl marxistou vůbec. Často sice používal marxistické metodologie a dialektiky využíval k ospravedlnění závěrů, k nimž dospěl intuicí. Zcela však ignoroval samotný základ Marxovy ideologie, totiž historické determinovanosti revoluce. V jádře Lenin nebyl vůbec deterministou, nýbrž voluntaristou: rozhodující roli sehrává lidská vůle — ta jeho. Zdá se, že jako člověk, který se honosil „vědeckými" znalostmi toho, jak fungují zákony Historie, byl nepřetržitě překvapován skutečným chodem událostí. (...) Úspěch vlastní Revoluce ho mile překvapil. Avšak mezinárodní povstání, jež důvěrně předvídal, se neuskutečnilo. Jako první křesťané, čekající na Druhý Příchod, i on až do konce svých dnů neustále očekával Apokalypsu. Co z Lenina učinilo velkého herce na scéně dějin nebylo jeho pochopení dějinných procesů, ale rychlost a energie, s jakou se chopil nečekaných možností, jež Historie nabízela. Byl tím, čím pro něho byli jeho oponenti: oportunistou. Byl ovšem revolucionářem po konečky prstů, a to velice staromódního druhu. Věřil, že revoluce nedělají nezměřitelné historické síly (i když tu samozřejmě musejí být), ale malé skupiny vysoce disciplinovaných mužů, řízených vůlí rozhodného vůdce. (...) Lenin byl posedlý silou, při její vůni si liboval. „Revoluce jsou slavnostmi utlačovaných tříd." „Utlačovaná třída, která nechce znát zbraně, nechce se ve zbrani cvičit, nechce je mít, taková utlačovaná třída si jen zasluhuje být utiskovanou, opovrhovanou a zotročovanou." Jeho psaní překypuje mili- taristickými metaforami: stav obležení, železné obklíčení, ocelové štíty, marší- rující, tábory, barikády, pevnosti, ofenzívy, jízdní jednotky, partyzánství, 83 [pageend85]popravčí čety. Jeho texty pohánějí násilně aktivistická slovesa: plát, skočit, podpálit, štvát, střílet, otřást, chopit se, útočit, plápolat, odrazit, svářet, donutit, očistit, exterminovat. (...) Ruská revoluce z roku 1917, jak v „Únorové", tak v „Říjnové" fázi, byla uskutečňována rolníky, jejichž počet se z 58 milionů v roce 1867 rozrostl na 103,2 miliony v roce 1913. V předválečném Rusku bylo méně než 3,5 milionů továrních dělníků a horníků; i podle nejširší definice čítal „proletariát" jen 15 milionů. Většina z 25 milionů obyvatel velkých měst byla součástí rozvětvených rolnických rodin pracujících ve městech, ale sídlících na vesnici. (...) Válka zasadila ničivý úder snad nejnadějnějšímu vývoji ruské historie, vývoji, jenž sliboval vznik relativně spokojeného a prosperujícího rolnictva, jaké existovalo ve Francii a střední Evropě. (...) Destrukce autokracie nevyhnutelně vyvolala destrukci rurální hierarchie. Rolníci bez půdy začali zabírat a parcelovat velké statky... Revoltující venkov však nyní nedal Kerenskému ani to, co bylo pro válku nezbytné... Pokusy vyždímat víc přivedly rolnictvo k otevřené revoltě a autorita Prozatímní vlády začala na vesnici kolabovat. Neúspěch dostat obilí do měst znamenal v září další akceleraci cen potravin, na mnoha místech absolutní nedostatek chleba, stále častější vzpoury v armádě i námořnictvu, stávky. Začátkem října rolnická revolta už ve skutečnosti vyrvala vnitřnosti Kerenského vládě. Nastal okamžik, kdy se Lenin s avantgardní elitou vycvičenou právě za tímto účelem chopí moci. Neměl přirozeně žádný mandát k tomu, aby parlamentní vládu mohl rozbít. Neměl mandát pro nic, dokonce ani ne pojmově marxistický. Nebyl rolnickým vůdcem a nebyl ani příliš proletářským vůdcem. Ruský proletariát byl v každém ohledu slabý. A leninismus nechtěl. Z více než stovky petic předaných dělníky vládním autoritám v březnu 1917 snad ani jedna nezmiňovala socialismus. (...) Aktivní agentem Revoluce byl Trocký, avšak hlavou, jež přijímala klíčová rozhodnutí a živila bytostnou „vůli k moci", byl Lenin. Bolševická revoluce, jež měla vytvořit komunistický stát, by bez něj byla zhola nemožná. 9. října proklouzl v převleku zpět do Petrohradu a na schůzi Ústředního výboru v poměru 10 ku 2 prosadil ozbrojené povstání. Bylo vytvořeno Politické byro neboli „Politbyro" — teď o něm slyšíme poprvé—jež mělo povstání řídit. Avšak skutečné vojenské přípravy provedl „vojensko revoluční výbor" řízený z Petrohradského sovětu Trockým. Povstání bylo načasováno tak, aby využilo Druhého všeruského sjezdu sovětu, který se měl konat 25. října. V předvečer vytvořil Lenin zárodek vlády a ráno vyrazili Trockého lidé do akce, obsazujíce klíčové pozice města. Členové Prozatímní vlády byli zatčeni nebo uprchli. Krve teklo velmi málo. Odpoledne přinutili bolševici Sjezd sovětu ke schválení transferu moci. Následujícího dne, ještě než se rozešel, sjezd přijal Dekret o míru, dále dekret, jímž se rušily pozemky, a konečně dekret o založení Výboru lidových komisařů, krátce Sovnar- komu neboli první dělnicko-rolnické vlády. Avšak, jak Stalin později pečlivě zaznamenal, moci se ve skutečnosti chopil vojensko revoluční výbor, ačkoli formálně moc přešla na Sjezd sovětů. Šlo přeci o to, zachovat pojem marxistické 84 [pageend86]proletářské revoluce. Na způsobu, jakým se Lenin dostal k moci, nebylo přirozeně nic legálního, na druhé straně nedošlo ani k revolučnímu povstání. Byl to jen obyčejný coup starého stylu, aneb, jak tomu brzy začali říkat Němci — puč. Nic marxistického v tom nebylo. (...) Lenin se však mezitím velmi bystře pohyboval ve spodních strukturách. Je významné, že ačkoli by měl mít tolik jiné práce, dával přednost kontrole tisku. V září, chvíli před pučem, veřejně volal po „daleko demokratičtější" a „nesrovnatelně úplnější" svobodě tisku. Ve skutečnosti byl za republiky tisk svobodný právě tak, jako v Británii či ve Francii. Dva dny poté, co se chopil moci, skoncoval s touto svobodou dekretem o tisku. V důsledku „jistých dočasných a mimořádných opatření" mohou být jakékoli noviny „vyzývající k otevřenému odporu nebo k neuposlechnutí Dělnicko-rolnické vlády" či „pobuřující zjevně pomlouvačným překrucováním faktů" zastaveny a jejich vydavatelé postaveni před soud. Příštího dne vláda zastavila deset petrohradských listů; dalších deset bylo zastaveno příštího týdne. Řízení všech novin bylo svěřeno Pravdě a listu sovětů, Izvěstijím, podřízeným Sovnarkomu. (...) Fyzický převrat byl okamžitě vybaven infrastrukturou dekretů-zákonú. 10. listopadu: Desky hodností Petra Velikého zrušeny. 22. listopadu: autorizace domovních prohlídek; konfiskace kožichů. 11. prosince: všechny církevní školy zestátněny. 14. prosince: státní monopol veškeré bankovní činnosti; všechen průmysl převeden pod „dělnickou kontrolu". 16. prosince: všechny armádní hodnosti zrušeny. 21. prosince: nový zákoník „revolučních soudů". 24. prosince: okamžité znárodnění všech továren. 29. prosince: výplata všech úroků a dividend zastavena; vybírání z banky striktně omezeno. (...) Lenin pocítil potřebu politické policie. Neboť vždy věřil, že násilí je bytostným prvkem Revoluce. Lenin se nikdy ne- zachvěl, měl-li použít teroru. Vycházel ze dvou tradic, ospravedlňujících teror. Z Francouzské revoluce mohl ocitovat Robespierra: „Atributem lidové vlády za revoluce je současně moc a teror; moc, bez níž je teror fatální, teror, bez něhož je moc neschopná. Teror není nic jiného než spravedlnost, okamžitá, tvrdá a neústupná; teror je emanací moci." Smetávaje se stolu hrůznou historii revolučního teroru, Marx dal této metodě své vlastní specifické schválení. „Existuje," psal, „jen jediný prostředek, jak omezit, zjednodušit a lokalizovat krvavou agónii staré společnosti a krvavé porodní bolesti společnosti nové, pouze jediný prostředek — revoluční teror." Avšak Marx pronesl různé věci při různých příležitostech. Ortodoxní němečtí marxisté se nedomnívali, že by teror měl být čímsi nezbytným. Rok poté, co se Lenin chopil moci, Rosa Luxemburgová v svém programu Německé komunistické strany z prosince 1918 prohlašovala: „Proletářská revoluce pro své účely nepotřebuje žádný teror, nenávidí a hnusí si vraždu." Její opozice vůči Leninovu pokusu, za něhož má „avantgardní předvoj" urychlit historický proces proletářské revoluce, byla vedena přesvědčením, že avantgardní elita použije teroru, vycházejíc z podmínek carské autokracie, obecného ruského barbarismu a pohrdání lidským životem. Ve skutečnosti však opravdová tragédie či spíše jedna z mnohých tragédií Le85 [pageend87]ninovy revoluce spočívala v tom, že oživila brutální národní rysy vlády, která ted * urychleně skomírala. Během osmdesáti let, jež předcházely roku 1917, činil počet popravených lidí v ruské říši v průměru pouhých sedmnáct za rok, přičemž k velké části poprav došlo na počátku období. Válečné Rusko posledních carů bylo svým způsobem liberálnější než Británie a Francie za podmínek válečných regulací. Republika pak zrušila trest smrti, i když jej Kerenský v září 1917 pro frontu obnovil. Většina Leninových druhů byla proti. Rovněž tak převážná část tehdejších bolševických vražd byla dílem námořníků, kteří 7. ledna 1918 zabili dva bývalé ministry a zahájili třídenní masakr v Sevastopolu příštího měsíce, anebo šlo o nerozlišující vraždy spáchané rolníky v hloubi vnitrozemí. Je těžké vyhnout se závěru, že rozhodnutí se k teroru a použití utlačovatelské policejní moci bylo Leninem velice záhy přijato a poté schváleno jeho vojenským pobočníkem Trockým: jednalo se, jak se obávala Rosa Luxemburgová, o neoddělitelnou součást jeho ideologického přístupu k převzetí a udržení autority centralizovaného státu. Vyplývalo to i přímo z Leninova charakteru, jejž tak mimořádně určovala vůle k moci. Lenin si pospíšil s varováním už v roce 1901: „V zásadě jsme teror nikdy neodmítali a odmítat nemůžeme." A jinak: „Budeme se ptát lidí —jaký je tvůj postoj k revoluci? Jsi pro či proti? Jestliže je proti, postavíme ho ke zdi." Brzy poté, co se chopil moci, se ptal: „Copak se mezi námi nenajde Fouquier-Tinville, abychom se vypořádali s našimi zběsilými kontrarevolucionáři?" Už jako hlava státu Lenin často používal takové výrazy jako „zastřelit je", „popravčí četa", „ke zdi", osvědčuje tak v rostoucí míře temperamentní apetit pro extrémní metody. Stejně tak způsoby, jimiž Lenin vytvářel nástroj, jehož se mělo v případě nutnosti použít proti kontrarevolučnímu teroru, byly významně poznamenány jakousi kradmostí a promyšlenou úskočností. Základ bolševických ozbrojených sil tvořil, jak bylo řečeno, Trockého vojensko-revoluční výbor Petrohradského sovětu. Ani po úspěchu revoluce si Trocký nelámal hlavu s použitím síly: „Do království socialismu se nevstupuje s bílými rukavičkami a po naleštěné podlaze." Výbor se ihned ve dnech 25.—26. října 1917 přeměnil v podvýbor Centrální exekutivy a měl se zabývat bezprostředními úkoly včetně boje proti „kontrare- voluci", definované jako „sabotáže, odmítnutí dodávek, přepadávání nákladní dopravy atd." Jeho založení bylo smyslem dekretu Sovnarkomu z 12. listopadu 1917. Protože byl tento orgán pověřen i vyšetřováním podezřelých, vydělila se v jeho rámci zvláštní sekce řízená Felixem Dzeržinským, fanatickým Polákem, který měl ve Smolném na starosti bezpečnost. Nicméně, když byl vojenský výbor 7. prosince 1917 konečně rozpuštěn dalším dekretem Sovnarkomu, Dzer- žinského sekce zůstala a obdrževši název Všeruská mimořádná komise (ČEKÁ), měla vést boj proti „kontrarevoluci a sabotáži". Ovšem dekret, jímž byla ČEKÁ vytvořena, byl zveřejněn až po deseti letech (v Pravdě z 18. prosince 1927), takže Leninova bezpečnostní organizace od začátku byla a po zbytek jeho života zůstala tajnou policií v pravém slova smyslu, neboť její existence nebyla oficiálně veřejně potvrzena. Od samého začátku bylo samozřejmé, že působení ČEKY bylo naprosto ne- 86 [pageend88]smlouvavé a dalekosáhlé. Týden předtím, co vešla v oficiální, ale tajnou existenci, byl Trocký informován o rozsáhlém zatýkání a prohlídkách. Vystoupiv na její obranu na Všeruském sjezdu rolnických zástupců, tvrdil, že „požadavky na odstranění všech represí v době občanské války znamenají totéž, co požadavky skoncovat s ní". ČEKÁ byla řízena osmičlenným výborem vedeným Dzeržin- ským, který rychle doplňoval její řady novými fanatiky. Mnozí z nich byli jeho polští kolegové nebo Litevci, jako ponurý Latsis či „Peters", bratr proslulého Petra Malíře ze Sidney Street Siege, pachatele série vražd v Houndsditch, anebo Kedrov, sadista, jenž později zešílel. Rychlost, s jakou se sbor ČEKY rozrůstal, byla děsivá. Během prosince 1917 a ledna 1918 došlo k masovému náboru, takže bylo možné přistoupit k založení celonárodní výzvědné služby, která na místních Sovětech požadovala „informace o organizacích a osobách, jejichž aktivita směřuje proti revoluci a lidové moci". Dekret zakládající tuto službu umožňoval místním sovětům utvářet své vlastní bezpečnostní výbory, jež budou napojeny na profesionální agenty, ČEKÁ sama se pak od samého počátku opírala o rozrůstající se hordu amatérů a informátorů „na poloviční úvazek". Její stálý personál rostl neuvěřitelně. Carská tajná policie „Ochrana", zaměstnávala 15 000 lidí, což z ní činilo zdaleka nejmohutnější bezpečnostní sbor svého druhu starého světa. Během tří let od svého založení dosáhla ČEKÁ počtu 25000 agentů pracujících na plný úvazek, Její aktivita tomu plně odpovídala. Zatímco poslední carové popravili (za všechny zločiny) v průměru za rok sedmnáct lidí, ČEKÁ v letech 1918—1919 vykázala průměr 1 000 lidí měsíčně pouze za politické důvody. Zcela určitě jde o soukromý odhad — Leninův systém umožňuje pouze dohady. Vzápětí po ustavení ČEKY byl dekretem založen nový typ „revolučního tribunálu", který byl pověřen soudit všechny, „kteří organizují vzpouru proti autoritě dělnicko-rolnické vlády, kteří proti ní aktivně vystupují nebo ji přehlížejí, nebo kteří ostatní nabádají k opozici a neuposlechnutí", a všechny civilní zaměstnance, proti kterým bylo vzneseno obvinění ze sabotáže a zatajování. Tribunál byl vybaven oprávněním vynášet rozsudky v souladu s „okolnostmi případu a požadavky revolučního svědomí". Tento dekret ve skutečnosti znamenal konec vlády zákona v Leninově novém státu, který trval sotva pár týdnů. To vše přesně zapadalo do systému ČEKY. Carská Ochranka byla rovněž vybavena právem zatýkat, posléze však musila vězně předat soudu k veřejnému procesu, jako jakákoli jiná policie; všechny rozsudky byly vynášeny běžnými civilními autoritami. Za Leninova systému ČEKÁ kontrolovala všechny zvláštní soudy (scházející se tajně) a sama rozsudky vynášela. Jakmile tedy kdokoli padl do rukou ČEKY, jeho záchrana závisela na „požadavcích revolučního svědomí". Neexistuje žádný spolehlivý pramen, podle něhož by bylo možné zjistit počet zatčených, vyslýchaných a popravených v rámci působnosti ČEKY. Už v prvních týdnech po svém založení zřizovala ČEKÁ své první koncentrační a pracovní tábory. Bylo to umožněno dekretem SOVNARKOMU, kterým se nařizovalo, aby se „muži a ženy buržoazního původu" shromáždili ke kopání obranných zákopů v Petrohradu. Tábory sloužily k ubytování a hlídání, a jakmile byla 87 [pageend89][pageend90]ČEKÁ pověřena dohledem nad programem nucených prací, začaly se tábory množit nejen v blízkosti měst, ale i v hlubokém vnitrozemí — bylo to jádro toho, co se mělo změnit v gigantické „souostroví Gulag". Koncem roku 1917, když byl Lenin u moci pouhých devět či deset týdnů, bylo již o ČECE možné říci, že byla „státem uvnitř státu"; vzhledem k řadě jejích činností to stát skutečně byl. Myšlenku, že by její původ a rozvoj byl v rozporu s Leninovou vůlí, je třeba odmítnout. Svědčí o tom všechny doklady, které jsou k dispozici. Byl to Lenin, kdo navrhl všechny klíčové dekrety, Dzeržinskij byl vždy jen jeho kreaturou. Lenin osobně to byl, kdo ČEKU naočkoval duchem teroru a kdo od ledna 1918 neustále naléhal, aby ČEKÁ ignorovala všechny pochybnosti a humanitární pocity některých bolševiků včetně řady členů SOVNARKOMU. Když Lenin z bezpečnostních důvodů přestěhoval vládu z Petrohradu do Moskvy a Sov- narkom do Kremlu, trval na tom, aby Dzeržinskij generální štáb ČEKY umístil nezávisle na Sovnarkomu. Na náměstí Lubjanka byla proto zabavena obrovská budova pojišťovací společnosti; uvnitř se zbudovalo „vnitřní vězení" pro politicky podezřelé; od této chvíle ČEKÁ fungovala jako nezávislý útvar, který se přímo zodpovídal Leninovi. Ten své oficiály nenechal ani na chvíli na pochybách, pokud šlo o to, co chtěl. Tři měsíce před vypuknutím občanské války, v lednu 1918, požadoval „na místě zastřelit každého desátého, obviněného ze zahálky". Týden poté ČEKU veřejně žádal: „Nezavedeme-li teror — střílet na místě —proti spekulantům ničeho nedosáhneme." O pár týdnů později požadoval „zastřelení všech, kdo berou úplatky, všech podvodníků atd." Každému porušení dekretu musí následovat „nejpřísnější trest". 22. února stvrdil prohlášení ČEKY, jímž se místním sovětům nařizovalo „vyhledávat, zatýkat a okamžitě zastřelit" celé kategorie „nepřátel, spekulantů atd." K tomuto obecnému dekretu Lenin připojil své vlastní osobní instrukce. V srpnu 1918 telegrafoval sovětu Nižního Novgorodu: „Je třeba vynaložit veškeré úsilí, je třeba vytvořit trojku diktátorů... okamžitě zavést masový teror, zastřelit nebo transportovat stovky prostitutek, které opíjejí vojáky, totéž platí pro bývalé důstojníky atd. Nesmí se promarnit jediná minuta." Jeho příklad inspiroval další. Příštího měsíce prohlašovaly armádní noviny: „Bez milosti a slitování pobijeme naše nepřátele, ať jich jsou stovky či tisíce, utopíme je v jejich vlastní krvi... nechť teče krev buržujů." Leninovo povzbuzování přineslo výsledky. V prvních šesti měsících roku 1918 popravila ČEKÁ podle vlastních oficiálních údajů pouhých dvaadvacet vězňů. V druhé polovině téhož roku provedla již 6000 poprav a v roce 1919 asi 10000. W. H. Chamberlain, první historik revoluce, jenž byl očitým svědkem, spočítal, že ke konci roku 1920 ČEKÁ vynesla více než 50000 rozsudků smrti. Nicméně nejděsivější, a z historického hlediska nejvýznamnější charakteristikou Leninova teroru, nebyla kvantita obětí, ale princip jejich výběru. V několika měsících převzetí moci Lenin zcela odvrhl pojem individuální viny a spolu s tím celou křesťansko-židovskou etiku osobní odpovědnosti. Přestal se zajímat o to, co člověk dělá nebo udělal — a vůbec už o to, proč to udělal — a od samého počátku nabádal a posléze přikazoval represivnímu aparátu štvát a ničit lidi nikoli 89 [pageend91]na základě skutečného či smyšleného zločinu, nýbrž na základě pouhých generalizací, pověstí, šeptandy. První na řadu se dostaly tyto kategorie: „prostitutky", „ulejváci", „cesťáci", „spekulanti", „chamtivci", přičemž kdokoli z těchto kategorií byl považován za zločince. Velice brzy sem už patřily celé profesní skupiny. Pravou potopu však znamenal Leninův dekret z ledna 1918, vyzývající státní agentury, aby „vyčistily ruskou zemi od všech druhů škodlivého hmyzu". To nebyl právní akt: byla to výzva k masovým vraždám. Po letech Alexandr Sol- ženicyn několik takových skupin, které byly vytypovány jako „hmyz", vyjmenoval. Šlo o „bývalé" členy Zemstva, lidi tzv. Cooperova hnutí, vlastníky domů, vysokoškolské učitele, místní sbory sociální péče, kůry, kněží, mnichy a jeptišky, tolstojovské pacifisty, činitele odborů — ti všichni klasifikováni jako „bývalí". Vytypované skupiny byly dekrety vzápětí rozšířeny na celé třídy a profesionálové z ČEKY se s entuziasmem chopili konceptu zabíjet lidi kolektivně. Pravděpodobně druhou nejvýznamnější postavou ČEKY hned po Dzeržinském byl zběsilý Litevec M. Y. Latsis. Jemu se také podařilo, aby Leninovu teroru dodal tu správnou definici: „Mimořádná komise není ani vyšetřovací komisí, ani tribunálem. Je to bojový orgán působící na frontě občanské války. Nepřítele nesoudí: ničí ho... Nevedeme válku proti jednotlivcům. Exterminujeme buržoazii jako třídu. Nehledáme důkazy či svědectví, které by měly odhalit činy nebo pomluvy směřující proti sovětské moci. První otázka, kterou si klademe, zní: k jaké třídě patří, jaký je jeho původ, výchova, vzdělání a zaměstnání. Osud obviněného je těmito otázkami definován. A toto je také podstata rudého teroru." Jakmile Lenin zrušil ideu osobní viny, a začal „skoncovávat" (slovo, jehož tak často používal) s celými třídami na základě pouhého povolání nebo rodičovství, neexistovaly pak už meze, jež by tento smrtící princip dokázaly zastavit. Nemohly teď už být celé kategorie lidí označeny za „nepřátelské" a odsouzeny k žalářování či vyvraždění za barvu pleti, pro rasovou příslušnost anebo pouze pro národnost? Mezi válkou třídní a válkou rasovou není žádný morální rozdíl. Moderní praktika genocidy se zrodila. Zatímco se ČEKÁ organizovala, přistoupil Lenin k likvidaci demokratické legálnosti republiky. Ústavodárné shromáždění bylo svoláno na 12. listopadu 1917. Svůj postoj k němu ozřejmil Lenin 1. prosince: „Žádali nás, abychom svolali Ústavodárné shromáždění v jeho původní podobě. Ne, děkujeme. Bylo protilidové, a my jsme povstali právě proto, abychom zajistili, že proti lidu nebude použito." Ve svých „Tézích" o Ústavodárném shromáždění postavil do kontrastu s parlamentem, který je v „buržoazní republice... nejvyšší formou demokratického principu", Sovět, který je „vyšší formou demokratického principu". Odtud plynulo, že „každý pokus... chápat Ústavodárné shromáždění z formálně právního hlediska buržoazní demokracie" je zradou na proletariátu. Kdyby se Shromáždění neuneslo na „bezpodmínečné deklaraci o přijetí Sovětské moci," vypukla by krize, jež by musila být „řešena pouze revolučními prostředky". Spíše než o argument šlo teď už o jasné prohlášení, že Leninův režim nebude akceptovat žádnou formu demokratické kontroly parlamentu. 0 čtyři 90 [pageend92]dny později, aby tento moment zdůraznil, nechal zatknout vůdce pravicové sekce eserů, Avksejentěva, a jeho druhy, pro „organizování kontrarevoluční konspirace". Když se 5. ledna 1918 Shromáždění sešlo, měl už Lenin pohromadě — třebaže ještě v úzkém měřítku (ČEKÁ zaměstnávala jen 120 agentů na plný úvazek) — všechny základní prvky represivního režimu, a byl tak v postavení, které mu umožňovalo zacházet s parlamentem tak, jak potřeboval... Když se delegáti shromáždili, Leninův pobočník Sverdlov zcela prostě od tribuny vytlačil nejstaršího delegáta, který podle ruské tradice zahajuje jednání, a věci se ujal sám. Poté následovala vleklá debata, jež po půlnoci vyvrcholila volbami, které poměrem 273:138 dopadly v neprospěch bolševiků a jejich spojenců. Bolševici opustili sál jsouce na chvíli následováni svými partnery, levicovými esery. 6. ledna, v pět hodin ráno a přesně podle instrukcí přímo od Lenina, oznámil Shromáždění námořník, velící hlídkám, že schůze je skončena, „neboť stráže jsou unaveny". Shromáždění bylo odloženo o dvanáct hodin, ale nikdy se již nesešlo, protože po Leninově projevu téhož dne bylo Výkonným ústředním výborem formálně rozpuštěno. Ke dveřím budovy byla postavena nová stráž, která delegátům přikázala, aby se vrátili domů. Neozbrojená demonstrace na podporu parlamentu byla rozehnána, několik lidí v davu zabito. Tímhle stručně brutálním způsobem zničil Lenin parlamentní demokracii v Rusku. O tři dny později se ve stejné budově a s předsedajícím Sverdlovem sešly Sověty, aby potvrdily rozhodnutí režimu. (...) Už 14. prosince 1917 se britský válečný kabinet rozhodl financovat antibol- ševiky „s cílem udržet na jihovýchodě Ruska živou resistenci proti Ústředním mocnostem". 26. prosince si Británie a Francie rozdělily Rusko právě za tímto účelem na sféry vlivu, Francouzi na Jihu, Britové na Severu. V březnu 1918 vstoupily do Archangelska a Murmanská první britské oddíly původně proto, aby chránily britské válečné sklady. Spojenci pokračovali v intervenci i po německém příměří, protože Lenin podepsal separátní mír s jejich nepřítelem a Winston Churchill navíc ve stejnou dobu doufal, že se mu podařilo přesvědčit Radu deseti v Paříži, aby se bolševickému režimu formálně vyhlásila válka. Koncem roku 1918 se na ruském území nalézalo 180 000 vojáků spojeneckých jednotek — Britové, Francouzi, Američané, Japonci, Italové a Řekové, včetně srbských a českých kontingentů, plus 300000 mužů nejrůznějších antibolše- vických ruských sil, podporovaných spojeneckými penězi, zbraněmi a technickými poradci. Lze si pak položit otázku: Jak se režimu podařilo přežít, když měl Lenin v Rusku tak slabou, téměř neexistující lidovou podporu? Pro jeho úspěch už hovořilo málo co. V průběhu pozdního léta a začátkem podzimu byla veškerá podpora téměř umlčena. Avšak v jeho prospěch pracovala nicméně celá řada zcela rozdílných faktorů. V prvé řadě je třeba říci, že až na jedinou výjimku, žádný ze spojeneckých státníků netušil obrovský význam vzniku nového typu totalitní diktatury, žádný z nich nerozpoznal dlouhodobý efekt jejího zakořenění v srdci největší země světa. Onou výjimkou byl Winston 91 [pageend93]Churchill. Jeho vyvinutý cit pro historii mu dal pochopit, že nadešel okamžik fatální potopy. To, co mu pravděpodobně zjevilo pravdu, nebylo ani tak povraždění celé carské rodiny, k němuž bez jakéhokoli soudu či právního řízení došlo 16. června 1918, jako spíše drzost, s jakou Lenin dovolil, aby 31. srpna jeho lidé vnikli na britskou ambasádu a zavraždili britského námořního atašé, kapitána Crombie. Churchill si uvědomil zrod nového druhu barbarismu, barbarismu lhostejného k právu, zvyklostem, diplomacii a cti, jež civilizované státy až dosud ctily. V kabinetu prohlásil, že Lenina a Trockého je nutné chytit a pověsit, „jako předmět, na němž by se mělo vykonat právo, jakkoli dlouho by to mělo trvat, a jemuž by se dalo pocítit, že jeho potrestání je významným bodem britské politiky." 26. listopadu 1918 řekl svým voličům v Dundee, že bolševici redukují Rusko „na animální formu barbarství", držíce se u moci jen s pomocí „ohromných krvavých jatek a vražd, v rozsáhlém měřítku prováděných čínskými popravami a obrněnými vozy... Na gigantických územích je zcela vyhlazována civilizace, zatímco bolševici poskakují a metají kozelce jako roty zběsilých paviánů uprostřed trosek měst a těl svých obětí." „Za tyraniemi zaznamenaných historií," poznamenal 11. dubna 1919, „je tyranie bolševická nejhorší, nejde- struktivnější a nejvíce pokořující." Leninovy hrůzy jsou pro něj „nesrovnatelně odpornější, rozsáhlejší a početnější než hrůzy, za něž je odpovědný Kaiser." Jeho soukromé poznámky, adresované kolegům, jsou stejně vehementní. (...) To vše by nic neznamenalo, kdyby zejména Lloyd George chápal leninismus jako krajní zlo. Nebyl to však jeho případ. Leninismus se upsal sebeurčení. Byl připraven k tomu, aby nechal žít, a také to učinil, všechny malé národy při svých hranicích: Finsko, baltické státy, Polsko, snad i Ukrajinu, Krymské a Gruzínské republiky. ... Na rozdíl od Churchilla, většina západního mínění nahlížela bolševiky jako neexpanzionistické a byla připravena k tomu, aby své vztahy se slabým Ruskem na mezinárodní úrovni urovnala. Hrozbu zde vzbuzovali antibol- ševičtí velitelé jako admirál Kolčak a generál Denikin, kteří se zasazovali za carský imperialismus, byly to ony staré, hrůzu vyvolávající obrazy „Medvěda", „ruského parního válce" atd. Tenhle pohled nebyl v žádném případě neoprávněný. Kolčak vytrvale odmítal poskytnout Spojencům záruky, jež v případě Leninova svržení požadovali ve smyslu nezávislosti Finska a Baltských států. On sám nesliboval ani demokratické volby v Rusku. Denikin vystupoval ostře pro- tipolsky a zaníceně oponoval svobodě pro Ukrajince, Kavkaz a další malé národy. Zasazoval se o reinstalaci carského impéria v celé šíři a co je horší, s celou jeho tradiční zběsilostí. To, co obraz Bílých na Západě i v Churchillově případě poškozovalo víc než cokoli jiného, byla Denikinova identifikace bolševismu s Židovstvím a antisemitskými hrůzami páchanými jeho jednotkami: patrně víc než 100000 Židů bylo během roku 1919 povražděno v jižním Rusku při selských pogromech. Protibolševičtí velitelé se ve skutečnosti nikdy nepřizpůsobili ani Spojencům ani utlačovaným národnostem. Proto když 31. srpna 1919 Denikin dobyl Kyjev a začal postupovat na Moskvu, přistoupily už spojenecké síly k evakuaci na severu, uvolňujíce tak Leninovým oddílům cestu na jih. 16. října 1919 stály jed - 92 [pageend94]notky generála Judeniče pouhých pětadvacet mil od Petrohradu a Denikin se západně od Moskvy blížil Tule: jeho kozáci však během jednoho týdne hromadně dezertovali, na Ukrajině propukla nacionalistická povstání a k všeobecné revoltě došlo na Kavkazsku. Od tohoto okamžiku nápor bílých začal slábnout a s koncem roku byla jejich věc definitivně ztracena. (•••) S koncem kruciálního roku 1920 už všechny národnosti, které se neodtrhly, byly bezpečně uzamčeny v sovětském státu. Ukrajina následovala, jakmile v ní Rudá armáda ustavila svou moc. Klíčem byl Leninův koncept „Dobrovolného spojení", přičemž místní strana tvořila nutný element „vůle" (chtěné) podle rozkazů stranického centra v Moskvě. Potom už jen díky principu „Demokratického principy" uvnitř strany byl Lenin schopen přebudovat carské impérium, jež Stalin později rozšířil. Vnějškovou strukturu dodal propagandisticky takzvaný Svaz sovětských socialistických republik, který se stal a stále je jen maskou vel- koruského imperialismu. Pro konstituci SSSR jmenoval 10. ledna 1923 první Všesvazový sjezd sovětů komisi skládající se z pětadvaceti členů, včetně tři ze Zakavkazských a Běloruské republiky, pěti z Ukrajiny a pěti z autonomních republik. Neboť každý z nich byl stranickým představitelem vázaným příslušnými příkazy shora, byla konstituce ve skutečnosti dílem Moskvy (přesněji samotným Stalinem). Šlo o federativní uspořádání na základě umělé nomenklatury; poskytovalo jen vnější legální formu vysoce centralizované autokracii, kde skutečná moc byla v držení tenké vládnoucí skupiny. (...) Poslední skutečná, mimostranická výzva režimu byla Kronštadtská vzpoura 28. února 1921, jež vypukla na bitevní lodi Petropavlovsk. Námořníci bývali vždycky horké revoluční hlavy. Skutečně věřili ve svobodu a rovnost. Bláhově se domnívali, že Lenin rovněž. Kdyby bývali poslechli rad bývalých carských důstojníků, kteří zůstali u loďstva, mohli by vybudovat předmostí na pevninu (Petrohrad byl vzdálen pouhých sedmnáct mil) a rozšířit vzpouru do hlavního města, zaštiťujíce své požadavky silou. To by dokázalo vyvolat konec režimu, protože počátkem roku 1921 byl bolševismus obecně nepopulární, jak stížnosti námořníků dosvědčovaly: ve skutečnosti znamenaly přímé obvinění režimu. Požadovaly tajné volby do Sovětu namísto „zdvihání rukou" při „masových shromážděních" a svobodnou volební kampaň rivalizujících kandidátů. Všechny existující Sověty odmítaly jako nereprezentativní. Žádaly svobodu projevu a tisku pro „dělníky, rolníky, anarchisty a levicové socialistické strany", svobodné odbory, svobodu shromažďování, vytvoření rolnických odborů, propuštění „všech socialistických politických vězňů" a těch, kteří byli uvězněni „ve spojitosti s dělnickým a rolnickým hnutím", vyžadovaly založení komisí, které by přešetřily případy všech vězněných nebo zahnaných do koncentračních táborů, zrušení „politických oddělení" v armádě, námořnictvu a veřejné dopravě, neboť „žádná strana by se neměla těšit privilegiu propagandy vlastních idejí, přičemž by od státu neměla dostávat pro tyto účely žádné peníze", a konečně právo rolníků „nakládat s půdou podle vlastních představ". To, co odsuzovali, bylo ve 93 [pageend95]stručnosti vše, co od příchodu k moci Lenin vykonal. Domnívat se, že by jen jedna jediná jejich žádost mohla být přijata, byla čirá naivnost. Skutečnost, že se námořníkům nepodařilo rozšířit vzpouru na pevninu, umožnila režimu, aby se zorganizoval. Kronštadtu bylo dobyto 18. ledna přepadem po ledě; Tuchačevskij, který akci velel, k ní použil mladých kadetů z vor jenských škol, kteří byli nuceni postupovat před pistolemi 200 bolševických desperátů, naverbovaných na 10. stranickém sjezdu. Režim prohlásil, že povstání bylo organizováno ze zahraničí bělogvardějci... Stovka, a snad tisíce lidí, bylo povražděno ještě po té, kdy vzpoura již byla rozdrcena. (...) S potlačením vzpoury se Lenin rozhodl, že už nehodlá tolerovat žádnou formu mimostranické politické aktivity... Lenin předložil nekomunistům výběr, který před nimi stojí i dnes, po šedesáti letech: usmířené ticho, vězení nebo exil. (...) Lenin vystřídal jednu řídící třídu druhou: stranou. „Nová třída", kterou jugoslávský komunistický disident Milován Djilas odmítl v padesátých letech, existovala už v letech 1921—2. Avšak, jestliže „předvoj" o síle půl miliónu členů (nakonec jich bude patnáct miliónů) obdržel privilegia a dokonce i administrativní autoritu, skutečnou moc neměl. Ta bude jedinečným právem vnitřního „předvoje", tajné elity. Jedním z nejvíce skličujících rysů Leninova režimu, toho, jehož se obávala Rosa Luxemburgová, se stane téměř vědomá reprodukce těch nejodpudivějších rysů carismu... Pach Božského práva se příliš silně usadil v nozdrách cara, stejně tak jako v nozdrách Leninových Pach Historie a její služky Diktatury proletariátu. (...) To znamenalo rozbití veškeré opozice uvnitř strany, tj. třetí stádium budování Leninovy autokracie. Je však třeba být k Leninovi spravedlivý: vždy a zcela jasně dával najevo, že mu jde o malou centralizovanou stranu, s rozhodováním rezervovaným jen pro malou skupinu. (...) Lenin využil záchvěvů hrůzy, která v podobě Kronštadtské vzpoury zasáhla stranu, aby skoncoval se skomírajícím pojmem demokracie uvnitř strany. Na jejím desátém sjezdu, který se sešel v průběhu vzpoury, řekl delegátům (9. března 1921), že nadešel okamžik monolitické strany: „Dnes si nemůžeme dovolit žádnou opozici, soudruzi. Není k tomu vhodný okamžik. Platí, že jsme na jedné či na druhé straně —, ale s puškou, nikoli s opozicí. Jen žádnou opozici, soudruzi!" (...) (...) Vybaven multiplicitou postů (včetně členství v řadě významných výborů), plně využívaje své pracovní kapacity a na základě Leninových instrukcí a jeho podpory, začal Stalin v letech 1919—21 manipulovat lidmi uvnitř laby- rintních hierarchií strany, vlády a orgánů Sovětů, aby vytvořil homogenní, disciplinovaný a pilný stroj, zcela odpovídající Leninovým představám. Záhy nabyl nesmírně podrobných znalostí o nejrůznějších osobnostech nejen centra, ale i Ruska, a postupně získal řadu vlastních přívrženců, neboť proslul jako nej- konsistnější zaopatřovatel míst. Po celou dobu byl Leninovým nástrojem. Byl perfektním byrokratem a našel i perfektního šéfa s obrovskou vůlí a absolutně jasným smyslem pro směr. (...) 94 [pageend96]Za dva měsíce poté utrpěl Lenin první záchvat. Avšak jeho práce už byla hotova. Stál tu systematicky zkonstruovaný, do všech základů nejpečlivěji řízený aparát státní tyranie, jaký kdy svět viděl. Osobní autokracie starého světa byly s výjimkou krátkých období limitovány nebo přinejmenším kvalifikovány jinými společenskými silami: církví, aristokracií, městskou buržoazií, starými výsadami, soudy, shromážděními. A existoval rovněž koncept vnější omezující síly v ideji Deity, Přirozeného práva či určitého absolutního systému morálky. Leninova nová despotická utopie takové protějšky nebo zákazy prostě neměla. Církev, aristokracie, buržoazie, to vše bylo smeteno. Všechno, co zbylo, vlastnil nebo kontroloval stát. Na stát byla převedena veškerá práva. A uvnitř tohoto obrovského a neustále se rozrůstajícího státu bylo možné vystopovat každou jednotlivou nitku moci a sledovat ji zpět až k rukám drobné skupinky lidí —a nakonec až k tomu jedinému, samotnému muži. Existovala vypracovaná okázalá struktura reprezentace. V roce 1922 to neznamenalo vůbec nic. Její koridory plné ozvěn se daly marně procházet a nenalézat ani jiskřičku demokratického života. Jak také jinak? Podstatu demokracie Lenin nenáviděl; její formy nahlížel toliko jako prostředky legitimizace násilí a útlaku. ROZMLUVY filozoficko-literární revue Řídí: Alexander Tomský 18, Church Hill, Purley, Surrey., CR2 3QN England 95 [pageend97]Josef Kroutvor POTÍŽE S DĚJINAMI Literárně historické eseje o problematice střední Evropy Připravuje: PROSTOR 1990 Sudoměřská 13, Praha 3, 13000 [pageend98]O VLASTNICTVÍ John Locke Bůh, jenž dal svět lidem společně, dal jim také rozum, aby ho užívali k nejlepšímu prospěchu a k příjemnosti života. Země a vše, co je na ní, je dáno lidem společně na udržování a pohodlí jejich existence. A ačkoli všechny plody, jež sama od sebe dává a zvířata, jež živí, patří lidem společně, ježto jsou samorost- lým výtvorem přírody a ač nikdo nemá původně osobní panství s vyloučením ostatního lidstva nad čímkoli z nich, pokud jsou takto ve svém přirozeném stavu, přece jsou-li dány lidem k užívání, nutně musí býti prostředek přivlastniti si je tím nebo oním způsobem, dříve než mohou být k nějakému užívání nebo vůbec prospěšný kterémukoli soukromníku. Plody nebo zvěřina, jež živí divokého Indiána, který nezná žádného ohrazení a je stále spoludržitelem, nutně jsou jeho a tak jeho, tj. částí jeho, že druhý nemůže déle míti nijaké právo na ně, dříve než mohou mu nějak prospěti k udržení jeho života. Ačkoli země a všichni nižší tvorové jsou společní všem lidem, přece každý člověk má vlastnictví své vlastní „osoby". Na tuto nikdo nemá právo mimo něho samého. Práce jeho těla a dílo jeho rukou, můžeme říci, jsou ve vlastním smyslu jeho. Cokoli tedy vyjme ze stavu, jejž příroda tomu propůjčila a v němž to ponechala, s tím smísil svou práci a k tomu připojil něco, co je jeho vlastní, a tím to činí svým vlastnictvím. To, že to vyňal ze společného stavu, do něhož to příroda postavila, připojilo touto prací k tomu něco, co vylučuje společné právo jiných lidí. Ježto tato „práce" je nesporným vlastnictvím pracovníka, nikdo mimo něho nemůže míti právo na to, k čemu toto bylo jednou připojeno, aspoň tam, kde toho je dost a kde to je jako dobré ponecháno společně pro jiné. Ten, kdo se živí žaludy, jež nasbíral pod dubem, nebo jablky, jež natrhal na stromech v lese, jistě šije přivlastnil. Nikdo nemůže popřít, že ta potrava jest jeho. Ptám se pak, kdy počaly býti jeho? Když je strávil? Nebo když je jedl? Nebo když je vařil? Nebo když je přinesl domů? Nebo když je nasbíral? A je jasno, že jestliže první nasbírání je neučinilo jeho, nic jiného to učiniti nemohlo. Ona práce položila rozdíl mezi ně a věci společné. Ona přidala k nim něco více, než jim dala příroda, společná matka všeho, a tak se staly jeho soukromým právem. A řekne někdo, že neměl právo na tyto žaludy nebo na tato jablka, jež si takto přivlastnil, protože neměl souhlas všeho lidstva, aby je učinil svými? Byla to loupež přisvojiti si takto, co patřilo všem společně? Byl-li by takovýto souhlas nutný, člověk by byl zemřel hladem přes hojnost, již Bůh mu dal. Jak vidíme na společných věcech, jež zůstávají jimi podle smlouvy, tím, že se vezme nějaká část toho, co je společné, a vyjme ze stavu, v němž je příroda nechává, počíná vlastnictví. Bez toho společné není k žádnému užitku. A vzetí této nebo oné části nezávisí na výslovném souhlase všech společníků. Takto tráva, kterou můj kůň kousal, rašelina, kterou můj sluha nařezal, a ruda, kterou jsem nakopal na některém místě, kde mám právo na ně společně s jinými, stává se mým vlastnictvím bez přidělení nebo souhlasu kohokoli. Práce, která byla moje, upevnila 97 [pageend99]vynětím jich z onoho společného stavu, v němž byly, moje vlastnictví k nim. Učinil-li by se výslovný souhlas každého společníka nezbytným k tomu, aby si kdokoli mohl přivlastnit nějakou část z toho, co je dáno společně, děti nebo sluhové nemohli by si ukrojiti z masa, jež jim společně jejich otec nebo pán opatřil, aniž přidělil každému jeho zvláštní díl. Ačkoli voda tekoucí v prameni patří každému, kdo může pochybovati, že voda ve džbánu je toliko toho, kdo ji nabral? Jeho práce vyňala ji z rukou přírody, kde byla společná a patřila rovným dílem všem jejím dětem, a tím mu ji přivlastnila. Takto činí tento zákon rozumu jelena majetkem toho Indiána, který jej zabil; to, nač kdo vynaložil svou práci, uznává se za jeho majetek, kdo jsou počítáni k civilizované části lidstva a kdo dali a rozmnožili pozitivní zákony, aby určili vlastnictví, stále platí tento původní zákon přirozený pro začátek vlastnictví toho, co dříve bylo společné, a jeho účinností ryba, kterou někdo chytí v oceánu, v onom velikém a stále trvajícím společném majetku lidstva, nebo ona ambra, kterou někdo zde nasbírá, stává se prací, která ji vyjímá ze společného stavu, v němž ji příroda ponechala, vlastnictvím toho, kdo na ni vynakládá svou námahu. A i u nás je zajíc, jehož někdo honí, přičítán tomu, kdo ho pronásleduje za honu. Neboť ježto je to zvíře, na něž se stále pohlíží jako na společné a nikoli jako na něčí soukromý majetek. Ten, kdokoli vynaložil tolik práce na něco takového, aby to vypátral a pronásledoval, vyňal to tím ze stavu přirozeného, kde to bylo společné, a tím začalo jeho vlastnictví. Namítne se snad proti tomuto, že dává-li sbírání žaludů nebo jiných plodů země atd. právo na ně, tedy kdokoli může nahromaditi jich tolik, kolik chce. A na to odpovídám: Nikoli tak. Týž zákon přirozený, který nám tímto dává vlastnictví, omezuje rovněž také toto vlastnictví. „Bůh nám dal hojnost všeho ku požívání" (1. Tim., 6,17). Je hlas rozumu potvrzován vnuknutím? Ale jak dalece nám je dal „ku požívání"? Kolik toho může kdo užiti k nějakému prospěchu života, dříve než se to zkazí, na tolika věcech může svou prací upevniti vlastnictví. Cokoli je nad toto, je více než jeho podíl a patří druhým. Nic neučinil Bůh pro člověka, aby to zkazil nebo zničil. A vezme-li takto v úvahu hojnost přirozených zásob, jež byla po dlouhý čas na světě, a málo uživatelů a to, na jak malou část oněch zásob se přičinlivost jednoho člověka mohla vztahovati a je na úkor jiných nahromaditi, zvláště drží-li se v mezích rozumem stanovených pro to, co mohlo sloužiti k jeho užitku, tehdy bylo asi málo místa pro spory nebo hádky o vlastnictví takto zavedené. A ježto hlavním předmětem vlastnictví nejsou plody země ani zvířata, jež na ní existují, nýbrž země sama jako to, co zahrnuje v sobě a má za následek vše ostatní, je jasno, myslím, že její vlastnictví se rovněž získává jako předchozí. Kolik půdy kdo obdělává, osévá, zvelebuje, pěstuje a jejího výtěžku může uží- vati, tolik je jeho vlastnictvím. Svou prací ji takřka ohrazuje od společného majetku. Ani neoslabuje jeho právo, řekne-li se, že kdokoli jiný má stejný nárok na ni a že tedy si ji nemůže přivlastniti, nemůže ohraditi bez souhlasu všech svých společníků, všeho lidstva. Když Bůh dal svět všem lidem společně, nařídil také člověk, aby pracoval, a nuznost jeho postavení to od něho vyžadovala. Bůh 98 [pageend100]a jeho rozum nařizovali mu podmaniti si zemi, tj. zvelebovati ji k prospěchu života a v tom vynaložiti na ni něco, co bylo jeho vlastní, totiž jeho práci. Ten, kdo poslouchaje nařízení božího si podmaňoval, obdělával a oséval jakoukoli její část, připojoval tím k ní něco, co bylo jeho vlastnictvím, nač druhý neměl žádný nárok a co mu nemohl odníti bez křivdy. Ani nebylo toto přivlastnění nějakého pozemku jeho zvelebením na úkor druhého, ježto stále zbývalo dosti půdy a stejně dobré a více, než ten, kdo se jí ještě neopatřil, mohl užívati. Tak vskutku nezbývalo pro jiné nikdy méně tím, že si ji ohradil pro sebe. Neboť ten, kdo ponechává tolik, kolik jiný může užívati, dělá, jako když nebere vůbec nic. Nikdo, komu zbývala celá řeka téže vody, aby uhasil svou žízeň, nemohl se pokládat za poškozena, pil-li druhý, byť učinil řádný doušek. A případ půdy a vody, kde je obojího dost, jest úplně týž. Bůh dal svět lidem společně, ale ježto dal jim jej pro jejich prospěch a největší životní příjemnosti, jež by byli s to z něho vytěžit, nelze předpokládati, že mínil, aby zůstával vždy společný a nevzděláván. Dal jej k užívání pilného a rozumného (a práce měla býti právním důvodem nabývání pro něj), ne k libůstce a chamtivosti svárlivého a hašteřivého. Ten, komu zbývalo tolik dobrého k jeho zvelebování, jako bylo již zabráno, nepotřeboval si stěžovat, neměl se plést do toho, co bylo již zvelebeno prací druhého. Učinil-li to, je jasno, že si přál míti prospěch z námahy druhého, na nějž neměl žádné právo, a nikoli půdu, již mu Bůh dal společně s jinými, aby ji obdělával, a jíž zbývalo stejně dobré tolik, jako již bylo zabráno, a více než s čím by dovedl co pořídit neb nač by jeho píle stačila. Je pravda, že z půdy, jež je společná v Anglii nebo v některé jiné zemi, kde je mnoho lidí pod vládou, kteří mají peníze a obchod, nikdo si nemůže ohradit nebo přivlastnit nějakou část bez souhlasu všech svých společníků, protože tato půda zůstala společná smlouvou, tj. zákonem země, jenž nemá býti porušován. A byť byla společná vzhledem k některým lidem, není společná všemu lidstvu, nýbrž je společným vlastnictvím této země nebo této obce. Kromě toho zbytek po takovém ohrazení nebyl by tak dobrý pro ostatní společníky, jako byl celek, když všichni mohli celku užívat, kdežto na počátku a při prvním zalidňování velkého společenství světa tomu bylo zcela jinak. Zákon, pod nímž člověk byl, byl spíše pro přivlastnění. Bůh nařizoval a jeho potřeby nutily jej pracovati. To bylo jeho vlastnictví, které mu nemohlo býti odňato, kdekoli je upevnil. A tudíž, jak vidíme, podmaniti si nebo vzdělávati zemi a býti jejím pánem je spojeno dohromady. Jedno dávalo právo na druhé, takže když Bůh nařizoval podmaniti si, dával tím zmocnění k přivlastnění, a stav lidského života, jenž vyžaduje práci a materiál k zpracování, nutně zavádí soukromý majetek. Míru vlastnictví příroda stanovila dobře rozsahem práce lidí a pohodlím života. Ničí práce nemohla si podmanit nebo přivlastnit všechno a ničí požívání nemohlo spotřebovat více než malou část. Tak bylo nemožné pro kohokoli tímto způsobem zasahovati do práva druhého nebo získati si vlastnictví na úkor svého souseda, který stále ještě měl možnost získati tak dobrý a tak velký majetek (potom, když si druhý vzal svůj), jako před ním byl přivlastněn. Tato míra omezila majetek každého na velmi skromný díl a takový, jaký si mohl přivlastnit bez po99 [pageend101]škození kohokoli v prvních dobách světa, kdy lidé byli více v nebezpečí, že zahynou, odchýlí-li se od svých druhů, v obrovské pustině země, než že budou tísněni pro nedostatek místa, v němž by se usadili. Táž míra může stále ještě býti uznávána beze škody kohokoli, jakkoli se svět zdá plný. Předpokládejme totiž, že člověk nebo rodina ve stavu, v němž byli na počátku, kdy svět byl zalidňován dětmi Adamovými nebo Noemovými, se usadili na některých vnitrozemských pustých místech Ameriky. Shledáme, že majetek, jejž si mohl člověk sám nadě- lati podle míry, již jsme udali, nebyl by velmi rozsáhlý, ani i do dneška, by nepoškozoval ostatní lidstvo nebo mu dával důvod stěžovati si nebo pokládati se za poškozeno přehmatem tohoto člověka, ačkoli pokolení lidské se rozšířilo do všech končin světa a nekonečně převyšuje malý počet, který byl na počátku. Ano, rozsah půdy je bez práce tak malé hodnoty, že jsem slyšel tvrdit, že v samotném Španělsku může býti dovoleno člověku orat, sít a sklízet, aniž je v tom rušen, na půdě, na niž nemá žádné jiné právo než toliko to, že jí užívá. Avšak naopak obyvatelé se pokládají za zavázány tomu, kdo svou pílí na zanedbávané a tudíž ladem ležící půdě zvýšil zásobu obilí, jehož potřebovali. Ale bud tomu jak bud, a nekladu na to důraz, troufám si toto směle tvrdit, že totéž pravidlo vlastnictví, že totiž každý člověk by měl míti tolik, kolik by mohl sám užívat, by platilo stále ještě ve světě, aniž by kohokoli omezovalo, ježto je dosti půdy na světě, aby stačila zdvojnásobit obyvatele, kdyby vynález peněz a tichá dohoda lidí, přikládati jim cenu, nezaváděla (souhlasem) větší majetky a právo na ně. Jak se to stalo, ukážu ihned podrobněji. Toto je jisté, že na počátku, dříve než přání míti více, než lidé potřebovali, změnilo vnitřní hodnotu věcí, jež závisí toliko na jejich užitečnosti pro lidský život, nebo než se dohodli, že kousek žlutého kovu, který by vydržel, aniž by ho ubývalo nebo se kazil, má míti cenu velkého kusu masa nebo celé hromady obilí, ačkoli lidé měli právo přivlastnit si svou prací, každý pro sebe, tolik věcí přírody, kolik mohl kdo užívat, přece toto nebylo mnoho ani na úkor jiných, kde táž hojnost stále ještě zbývala pro ty, kdo by vynaložili touž píli. K tomu bych rád dodal, že ten, kdo si přivlastňuje půdu svou prací, nezmenšuje, nýbrž zvětšuje společné zásoby lidstva. Neboť potravin, jež slouží k udržení lidského života, vyrobených z jednoho jitra ohrazené a vzdělávané půdy (abych se hodně omezil) je desetkrát více, než je výnos z jitra stejně dobré půdy, jež leží jako společný majetek ladem. A tudíž o tom, kdo ohradí půdu a má větší hojnost životních potřeb z deseti jiter, než mohl míti ze sta ponechaných v přírodním stavu, lze právem říci, že dává devadesát jiter lidstvu, neboť jeho práce mu poskytuje nyní potraviny z deseti jiter, jež byly výnosem sta jiter společného majetku. Oceňoval jsem vzdělávanou půdu velmi nízko, počítaje její výnos toliko jako deset k jedné, kdežto je mnohem blíže stu k jedné. Táži se totiž „zda v divokých lesích a nevzdělávané pustině Ameriky ponechaných v přírodním stavu beze všeho zvelebování, obdělávání nebo hospodaření vynese tisíc jiter nuzným a ubohým obyvatelům tolik životních potřeb jako deset jiter stejně úrodné půdy v Devonshireu dobře vzdělávaných?" Kdo před přivlastněním půdy nasbíral tolik planých plodů, zabil, chytil nebo 100 [pageend102]zkrotil tolik zvířat, kolik mohl, ten, kdo tak vynakládal své úsilí na některý ze samorostlých produktů přírody jako nějaký způsob, jak změniti je ze stavu, v nějž je příroda postavila, tím, že vynaložil na ně nějakou svou práci, získal tím jich vlastnictví. Ale jestliže se kazily v jeho rukou bez náležitého jejich užití, jestliže ovoce hnilo nebo zvěřina se rozkládala, dříve než je mohl spotřebovati, provinil se proti společnému zákonu přirozenému a podléhal trestu. Poškodil podíl svého souseda, neboť neměl žádné další právo, než jeho užívání čehokoli z nich vyžadovalo a než ony mohly sloužiti tomu, aby mu poskytly příjemnosti životní. Tatáž pravidla upravovala rovněž držení půdy. Cokoli kdo obdělal a sklidil, uložil a spotřeboval, dříve než se to zkazilo, to bylo jeho zvláštní právo. Cokoli ohradil a mohl živiti a čehokoli užívati, dobytek a jeho produkt byly také jeho. Ale jestliže tráva jeho ohrady shnila na zemi nebo plody jeho sázení se kazily, aniž je sebral a uložil, na tuto část země, přestože ji ohradil, bylo stále se ještě dívati jako na pustou a mohla býti majetkem kohokoli jiného. Takto na začátku mohl Kain zabrati tolik půdy, kolik mohl obdělati a učiniti ji svým vlastním pozemkem a ještě nechati dosti Ábelovým ovcím, aby se na ní pásly. Ale jak se rodiny množily a píle zvětšovala jejich stáda, jejich majetky se zvětšovaly s jejich potřebami. Avšak přece to bylo obyčejně bez jakéhokoli pevného vlastnictví půdy, jíž užívali, až se sloučili, usadili pohromadě a stavěli města a pak dohodou dostali se časem k tomu, aby vytyčili meze svých odlišných území a dohodli se na hranicích mezi sebou a svými sousedy a zákony upravili mezi sebou vlastnictví členů téže společnosti. Vidíme totiž, že v oné části světa, jež byla nejprve obydlena a tudíž pravděpodobně nejlépe zalidněna, dokonce zpět až do času Abrahámova, putovali se svými stády ovcí a skotu, což bylo jejich jmění, svobodně sem tam, a toto Abrahám činil v zemi, kde byl cizincem. Z toho je jasno, že aspoň velká část půdy byla společná, že obyvatelé ji necenili ani nedělali nárok na vlastnictví ničeho více, než užívali. Ale když nebylo dosti prostoru v témže místě pro jejich stáda, aby je pásli pohromadě, v dohodě, jako učinili Abrahám a Lot (Gen., 13, 5), se oddělili a rozšířili své pastviny, kde se jim nejlépe líbilo. A z téhož důvodu Ezau odešel od svého otce a bratra a usadil se na hoře Seir (Gen., 26, 6). A takto aniž předpokládáme u Adama jakékoli osobní panství a vlastnictví nade vším světem s vyloučením všech ostatních lidí, jež nemůže býti nijak dokázáno a z něhož nemůže býti ničí vlastnictví vyvozováno, nýbrž předpokládá- me-li, že svět byl dán, jako byl, synům lidským společně, vidíme, jak práce mohla dáti lidem rozdílná práva na jednotlivé jeho části k jich osobnímu užívání. V tom nemohlo býti pochyby o právu ani místa pro spor. Ani není tak podivné, jak se snad, dříve než se o tom uvažuje, může zdát, že vlastnictví z práce by mohlo převažovat společenství půdy, neboť je to vskutku práce, která propůjčuje každé věci rozdílnou hodnotu. Nechť kdokoli uváží, jaký rozdíl je mezi jitrem půdy osázené tabákem nebo cukrovou třtinou, oseté pšenicí nebo ječmenem a jitrem téže půdy, jež je společná, beze všeho obhospodařování, a shledá, že zvelebení prací dělá daleko větší část hodnoty. Myslím, že bude jen velmi skromným odhadem říci, že z produktů země užitečných pro život 101 [pageend103]člověka devět desetin jsou výsledky práce. Ano, budeme-li správně oceňovat věci, jak se dostávají do našeho užívání, a rozvrhneme-li jednotlivá vydání na ně, co v nich pochází výhradně z přírody a co z práce, shledáme, že ve většině jich jest devadesát devět setin klásti zcela na účet práce. Nemůže být jasnějšího důkazu ničeho, než toho jsou jednotliví národové američtí, kteří jsou bohatí půdou a chudí ve veškerém pohodlí životním. Příroda zaopatřila je tak štědře jako kterýkoli jiný národ hojnými věcmi, tj. úrodnou půdou způsobilou k tomu, aby plodila v nadbytku to, co může sloužiti za potravu, jako oděv a k požitku. Ale ježto schází, aby ji zvelebovali prací, nemají setinu příjemností, jichž požíváme my, a král rozsáhlého a úrodného území žije, bydlí a šatí se zde hůře než nádeník v Anglii. Abychom to učinili poněkud jasnější, sledujme jen některé z obyčejných potřeb životních v jejich jednotlivých pokrocích, dříve než se dostávají do našeho užívání, a vizme, jak mnoho ze své hodnoty dostávají z lidské píle. Chléb, víno a sukno jsou věci denního užívání a veliké hojnosti, ale nicméně žaludy, voda a listy nebo kůže byly by nutně naším jídlem, nápojem a oděvem, kdyby práce nám neposkytovala ony užitečnější předměty potřeby. Neboť oč chléb je cennější než žaludy, víno než voda a sukno nebo hedvábí než listy, kůže nebo mech, to pochází zcela z práce a přičinlivosti. Jedny z těchto jsou potrava a oděv, jež nám poskytuje příroda sama bez našeho přispění, druhé jsou předměty potřeby, jež pro nás připravuje naše přičinlivost a námaha. Kdyby někdo počítal, oč tyto převyšují v hodnotě druhé, tu uvidí, jak práce činí daleko největší část hodnoty věcí, jichž užíváme na tomto světě, a že půdu, jež plodí suroviny, je stěží počítati vůbec za nějakou nebo nejvýše jen za velmi malou její část. Tak malou, že i u nás půda, která je ponechána zcela přírodě, jež není zvelebována pasením, obděláváním nebo sázením, jest zvána, čím vskutku jest, pouští, a shledáme, že užitek z ní obnáší o málo více než nic. Toto ukazuje, jak velmi je dávati přednost množství lidí před rozsáhlostí panství a že zvětšení obdělávané půdy a právo užívati jí je velkým uměním vlády a že kníže, který bude tak moudrý a tak bohorovný, aby zavedenými zákony svobody zabezpečil ochranu a povzbuzení početné píli lidstva proti útlaku moci a stranické úzkoprsosti, bude brzy příliš na obtíž svým sousedům. Než toto mimochodem, a vraťme se k probíranému důkazu. Jitro půdy, jež zde dává dvacet bušlů pšenice, a jiné v Americe, jež při témž hospodaření by dalo stejně, jsou beze vší pochyby téže přirozené, vnitřní hodnoty. Ale přece užitek, jejž lidé dostávají z prvního za rok, má cenu pěti liber a z druhého možná ani ne jedno penny. Kdyby všechen výnos, jejž Indián z něho dostává, měl být oceněn a zde prodán, nebyl by, alespoň jak mohu pravdivě říci, ani jedna tisícina. Je to tedy práce, jež dává největší část hodnoty půdě, bez níž by stěží měla nějakou cenu, a jí vděčíme za největší část všech jejích užitečných produktů. Neboť vše, jako sláma, otruby, chléb z tohoto jitra pšenice, má větší cenu než výnos jitra stejně dobré půdy, jež leží ladem; to vše jest výsledkem práce. Není to zajisté pouze námaha oráčova, lopota žencova a mlatcova a pot pekařův, jež je započítati do chleba, jejž jíme, nýbrž i práce těch, kdo naučili tahat voly, kdo dobývali a zpracovali železo a kameny, kdo porazili a přitesali dřevo 102 [pageend104]užité na pluh, pro mlýn, pec nebo na nějaké jiné velmi početné nářadí, potřebné při tomto obilí od jeho zasetí až do upečení chleba z něho, to vše musí býti připsáno na účet práce a uznáno jako její výsledek. Příroda a země samy o sobě poskytly toliko téměř bezcenné suroviny. Byl by to podivný „seznam věcí, jež při- činlivost opatřila a jichž užila na každý bochník chleba", dříve než se dostal do našeho užívání, kdybychom je mohli sledovati: železo, dřevo, kůže, kůra, stavební dříví, kámen, cihly, uhlí, vápno, látka, barviva, smůla, dehet, stožáry, lana a všechen materiál, jehož bylo užito na loď, jež přivezla kterékoli ze zboží a jehož užil kdokoli z dělníků na kteroukoli část díla, vše to, co by bylo téměř nemožné, přinejmenším příliš dlouhé, vypočítati. Z toho všeho je zřejmo, že, ač věci přírody jsou dány společně, přece člověk (jsa pánem sebe sama a vlastníkem své vlastní osoby a jejích činů nebo její práce) měl stále v sobě samém velký základ vlastnictví a že to co tvořilo velkou část toho, co upotřebil na udržení nebo pohodlí své existence, když vynalézavost a umění zlepšily příjemnosti života, bylo úplně jako vlastní a nepatřilo společně jiným. Takto dávala práce na počátku právo vlastnictví, kdekoli se komukoli líbilo vynaložit ji na to, co bylo společné, a zbývala toho dlouhou dobu daleko větší část a je toho ještě více, než lidstvo užívá. Lidé se nejprve většinou spokojovali sami tím, co příroda bez jejich přispění poskytovala jejich potřebám. Později v některých částech světa, kde přírůstek obyvatelstva a dobytka spolu s užíváním peněz učinil půdu vzácnou a tedy do jisté míry cennou, jednotlivá společenství stanovila hranice svých oddělených území a uvnitř nich samých upravila zákony vlastnictví jednotlivých členů své společnosti a tak smlouvou a dohodou uspořádala vlastnictví, jež práce a přičinlivost počaly. Spolky, jež byly uzavřeny mezi jednotlivými státy a královstvími, zříkající se bud * výslovně nebo mlčky veškerého nároku a veškerého práva na půdu v majetku druhého, vzdaly se společným souhlasem svých nároků na své přirozené společné právo, jež původně měly na tyto země. Tak výslovnou dohodou zavedly vlastnictví mezi se- bou v různých dílech a částech světa. Přece však lze stále ještě najiti velké kusy země (jejich obyvatelé se nepřipojili k ostatnímu lidstvu v souhlase s užíváním společných peněz), jež leží ladem. Jejich více než lidé, kteří na nich bydlí, užívají nebo mohou užívati a tak stále ještě jsou společné, ač se toto zřídka může přihodili v oné části lidstva, jež souhlasila s užíváním peněz. Největší část věcí skutečně užitečných pro lidský život a takových, jež první občané světa vyhledávali z nutnosti udržeti se při životě, jako to činí Američané nyní, jsou obecně věci krátkého trvání, takové, jež, nejsou-li spotřebovány užíváním, se zkazí a zajdou samy sebou. Zlato, stříbro a diamanty jsou věci, jimž záliba nebo dohoda propůjčila hodnotu, spíše než skutečné užívání a nutná potřeba životní. Nyní z těchto dobrých věcí, jež příroda opatřila společné, každý měl právo (jak bylo řečeno) na tolik, kolik mohl užívati, a měl ve vlastnictví vše, co mohl docílit svou prací. Vše, co jeho přičinlivost mohla obsáhnouti, změnitze stavu, v nějž to uvedla příroda, bylo jeho. Ten, kdo nasbíral sto bušlů žaludů nebo jablek, tím je měl ve vlastnictví. Byly jeho jměním, jakmile je nasbíral. Měl jen 103 [pageend105]míti pozor, aby je spotřeboval, dříve než se zkazily, jinak vzal více než svůj podíl a oloupil jiné. A vskutku byla to věc pošetilá a i nečestná nahromadit více, než mohl spotřebovat. Jestliže rozdal část komukoli jinému, takže se to nezkazilo neužitečně v jeho rukou, toho užil také. A jestliže také vyměnil švestky, jež by byly shnily během týdne, za ořechy, jež by vydržely dobré k jeho jídlu po celý rok, nedopustil se bezpráví, nepromrhal společnou zásobu, nezničil žádnou část z dílu statků, jež patřily jiným, pokud se nic nezkazilo neužitečně v jeho rukou. A zase kdyby chtěl dáti své ořechy za kus kovu, jehož barva se mu líbila, nebo vyměniti své ovce za lastury nebo vlnu za leské oblázky nebo za diamant a pod- ržeti je u sebe po celý svůj život, neporušil právo jiných, směl nakupiti tolik těchto trvalých věcí, kolik se mu líbilo, neboť překročení hranic jeho spravedlivého vlastnictví nespočívalo v rozsáhlosti jeho majetku, nýbrž v tom, že by se cokoli z něho neužitečně zkazilo. A takto se dostavilo užívání peněz, nějaké trvalé věci, kterou lidé mohli po- držeti, aniž se kazila, a kterou lidé na základě vzájemného souhlasu přijímali výměnou za opravdu užitečné, ale zkáze podléhající potřeby životní. A jako různé stupně přičinlivosti byly s to dáti lidem majetek v různých rozměrech, tak tento vynález peněz dal jim příležitost pokračovati v něm a zvětšo- vati jej. Neboť předpokládejme ostrov, odloučený ode všeho možného obchodu s ostatním světem, kde bylo toliko sto rodin, ale kde byly ovce, koně a krávy s jinými užitečnými zvířaty, zdraví prospěšné plody a půdy dosti pro obilí pro sto- tisíckrát tolik lidí, ale nic vhodného na ostrově bud * pro svou obyčejnost anebo pro své podléhání zkáze, aby nahradilo peníze. Jaký důvod by zde kdo mohl mít, aby zvětšoval svůj majetek nad spotřebu své rodiny a hojnou použitelnou zásobu buď v tom, co jejich vlastní přičinlivost vyrobila nebo co by mohli směniti s jinými za užitečné předměty potřeby stejně podléhající zkáze? Tam, kde není nic ni trvalého ni vzácného ni tak cenného, aby to bylo hromaděno, tam lidé nebudou ochotni zvětšovati svůj majetek půdy, byť byla sebe bohatší a byť jim co sebe méně zbraňovalo si ji vžiti. Neboť táži se, jak oceňoval člověk deset tisíc nebo sto tisíc jiter výborné půdy, snadno obdělávané a také dobře opatřené dobytkem uprostřed vnitrozemských částí Ameriky, kde neměl naději na obchod s jinými částmi světa, aby si nadělal peněz prodejem produktů? Nestálo by to za ohrazení a viděli bychom ho, jak vrací zase divokému společenství přírody, co by převyšovalo předměty životního pohodlí nutné pro něho a jeho rodinu. Takto na počátku celý svět byl Amerikou, ano ještě více takovou, než ona je nyní, neboť žádná taková věc jako peníze nebyla nikde známa. Vynajdete-li něco, co má upotřebení a hodnotu peněz mezi jeho sousedy, uvidíte, že týž člověk počne ihned zvětšovati svůj majetek. Ale ježto zlato a stříbro, jsouc málo užitečné pro život člověka, v poměru k potravě, oděvu a vedení života, má svou hodnotu toliko ze souhlasu lidí (a měřítko toho přece většinou tvoří práce), je jasno, že se lidé dohodli a souhlasili s nepoměrným a nerovným majetkem půdy, vynašedše tichým a dobrovolným souhlasem způsob, jak člověk smí spravedlivě mít více půdy, než sám může její úrody spotřebovat, tím, že přijmou výměnou za přebytek zlato a stříbro, jež může 104 [pageend106]být hromaděno beze škody pro kohokoli. Tyto kovy se totiž nekazí, ani nepřicházejí vniveč v rukou majitelových. Toto dělení věcí v nerovné osobní majetky učinili lidé proveditelným mimo hranice společnosti a beze smlouvy toliko tím, že přikládali zlatu a stříbru hodnotu a mlčky se dohodli na užívání peněz, neboť ve státech zákony upravují právo vlastnictví a majetek půdy jest určován pozitivními zřízeními. A takto, myslím, je velmi snadno a beze vší potíže pochopit, „jak práce mohla zpočátku založit právní důvod vlastnictví", společných věcí přírody a jak bylo toto omezeno užitím na naši spotřebu, takže nebyl pak žádný důvod ke sporu o právo, ani žádná pochybnost o velikosti majetku, jejž dávalo. Právo a vhodnost šly pospolu. Neboť jako člověk měl právo na vše, nač mohl obrátit svou práci, tak nebyl v pokušení pracovat pro více, než mohl užívat. Toto nenechávalo místo pro spor o právo, ani pro zasahování do práva jiných. Jaký díl si kdo přisvojil, bylo snadno pozorováno a bylo neužitečné, jakož i nečestné přisvojit si příliš mnoho nebo vžiti si více, než kdo potřeboval. John Locke DVĚ POJEDNÁNÍ O VLÁDĚ filozofická knihovna Nakladatelství Československé akademie věd, Praha 1965 105 [pageend107]György Konrád SPOLUVINÍK Knihovna 150000 slov Vydal INDEX 5 Köln 41, Postfach 410511, BRD [pageend108]MYŠLENKOVÉ PROUDY xx. St Ol et í TOTALITA A PROCES Albert Camus (Kapitola Die Totalität und der Prozess je součástí eseje Die historische Revolte z knihy esejů Der Mensch in der Revolte. Vydal: Rowohlt Taschenbuch Verlag, Reinbek bei Hamburg 1969. Originál: L'Homme revoltě, Gallimard 1951.) Totalita není skutečně nic jiného než sen o jednotě, společný věřícím a rebelům, jenž je promítán horizontálně na zemi bez Boha. Vzdát se každé hodnoty znamená nyní vzdát se revolty, aby byly přijaty Říše a otroctví. Kritika formálních hodnot nemohla vynechat svobodu. Jestliže byla jednou poznána nemožnost vytvořit revoltu osvobozeného člověka, o němž snili romantikové, byla svoboda rovněž pojata do dějinného pohybu. Postavena na roveň s dynamismem dějin může se teprve potom těšit ze sebe, když dějiny trvají ve všezahrnujícím státu. Do té doby vyvolává každé její vítězství spor, jenž ho znicotňuje. Německý národ se osvobozuje od svých spojených utiskovatelů, ale za cenu svobody každého jednotlivého Němce. Jedinci v totalitním státu nejsou svobodní, ačkoliv kolektivní člověk je osvobozen. Až nakonec Říše osvobodí celý národ, bude svoboda vládnout nad masami otroků, kteří budou svobodni přinejmenším vůči Bohu a veškeré transcendenci. Dialektický zázrak, proměna kvantity v kvalitu, se zde vyjasní: je rozhodnuto pojmenovat lidskou porobu svobodou. Jako ostatně ve všech citovaných příkladech z Hegela a Marxe nejedná se vůbec o objektivní proměnu, ale o subjektivní změnu pojmenování. Není to žádný zázrak. Jestliže jedinou nadějí nihilismu je, že by mohly milióny otroků jednoho dne tvořit navždy osvobozené lidstvo, potom jsou dějiny zoufalý sen. Dějinné myšlení by mělo osvobodit člověka od pokory před Bohem, a přece si žádá toto osvobození od něho naprosté podrobení vývoji. Potom člověk běhá na stranický úřad právě tak, jako kdysi padal před oltářem. Z tohoto důvodu poskytuje epocha, která se považuje za nejostřejší vzpouru, jenom volbu mezi několika konformismy. Skutečná vášeň 20. století je otroctví. Ale totální svobody nelze dobýt pohodlněji než individuální. Aby se zajistilo panství člověka nad světem, musí se od světa a od člověka odtrhnout všechno, co toto panství odnímá, co nepatří do říše kvantity: tato činnost je nekonečná. Musí se vztahovat na prostor, čas i lidi, tyto tři dimenze dějin. V téže době znamená Říše válku. Tmářství a tyranie, jak zoufale tvrdí, mají být bratrství, pravda a svoboda: logika jejích postulátů k tomu nutí. Nepochybně existuje v dnešním Rusku a v samotném jeho komunismu pravda, která popírá stalinskou ideologii. Ale ona má svou logiku, která musí být vyčleněna a osvětlena, jestliže je zájem, aby revoluční duch konečně unikl definitivnímu zániku. Cynický zásah západních armád do sovětské revoluce ukázal ruským revolucionářům mimo jiné, že válka a nacionalismus jsou skutečnosti stejně úderné jako třídní boj. Z nedostatku mezinárodní solidarity proletariátu, jež vzniká au107 [pageend109]tomaticky, se nemůže udržet žádná vintřní revoluce při životě, aniž by vytvořila mezinárodní pořádek. Od toho dne se muselo uznat, že se univerzální stát může vytvořit jen za dvou podmínek. Bud za téměř současné revoluce ve všech velkých zemích nebo likvidací buržoazních národů ve válce: dlouhodobá revoluce nebo dlouhodobá válka. První by mělo, jak člověk ví, brzy zvítězit. Revoluční hnutí v Německu, Itálii a ve Francii znamenalo vrcholný boj revolučních nadějí. Ale potlačení těchto revolucí a na ně navazující posílení kapitalistických režimů proměnily válku ve skutečnost revoluce. Osvícenská filozofie končí tedy zatměním Evropy. Logikou dějin a doktríny byl univerzální stát, který měl být uskutečněn spontánním povstáním ponížených, pozvolna překrýván Říší, kterou si vynutily mocenské prostředky. Maje ji potvrzenu Marxem, přijal Engels tuto perspektivu chladně, když odpovídal na Bakuninovo ,Provolání ke Slovanům': „Přišti světová válka nechá zmizet z povrchu zemského nejen reakčni třídy a dynastie, ale celé reakčni národy. Také to je věc pokroku." Tento pokrok měl podle Engelse smést carské Rusko. Dnes ruský lid obrátil směr pokroku. Studená i vlažná válka jsou pro světovou Říši vnuceným závazkem. Protože se revoluce stala imperialistickou, nachází se ve slepé uličce. Jestliže se nevzdá falešných principů, aby se navrátila k pramenům revolty, znamená stále jen zachování totální diktatury nad milióny lidí během mnoha generací až do spontánního rozpadu kapitalismu, nebo, když by chtěla urychlit vzestup lidského státu, do atomové války, kterou nechce a po níž se každý stát prostíral jen nad definitivními ruinami. Světová revoluce je odsouzena zákonem dějin, jež sama zbožnila, k policii nebo k bombě. A tak se ocitá v dodatečném rozporu. Oběť morálky a ctnosti, použití všech prostředků, které stále ospravedlňovala sledovaným účelem, mohou být přijaty jen vzhledem ke konci, jehož pravděpodobnost je zřejmá. Ozbrojený mír předpokládá neomezeným zachováním diktatury neomezené popření tohoto konce. Nebezpečí války mimoto ukazuje pravděpodobnost tohoto konce jako zcela směšnou. Rozšíření Říše po celém světě je pro revoluci 20. století nevyhnutelnou nutností. Ale tato nutnost ji staví před poslední dilema: má si vytvořit nové principy nebo se vzdát spravedlnosti a míru, jejichž vládu si přála? Je patrné, že po ovládnutí prostoru byla Říše donucena také k vládě nad časem. Protože je v ní popřena každá jasná pravda, musí být popřena také nejnižší forma pravdy, pravda dějin. Revoluci, která není zatím ve světě uskutečnitelná vnáší do dějin a dává si záležet, aby je popřela. I to je logické. Každá souvislost mezi lidskou minulostí a budoucností, která není čistě hospodářská, předpokládá konstantu, která by svým způsobem nutila myslit na lidskou přirozenost. Hluboká souvislost mezi kulturami, kterou Marx jako kultivovaný člověk udržoval, hrozila, že překoná jeho téže a osvětlí trvalost přirozenou a dalekosáhlejší, než je hospodářská. Postupně byl ruský komunismus podnícen ničit mosty a zavést do vývoje pojem trvalosti. Popření kacířských géniů (a téměř všichni jsou kacířští), vymožeností civilizace, umění, v široké míře, v níž umění uniká dějinám, zřeknutí se živoucích tradic, to vše uzavíralo současnému marxismu stále těsněji hranice. Nestačí mu popírat nebo zamlčovat, co není ze světové historie pro jeho dok108 [pageend110]trínu vhodné, nebo odmítnout poznatky moderní vědy. Musel ještě nově přepracovat dějiny, zejména ty nejmladší, nejznámější, například dějiny strany a revoluce. Rok od roku, mnohokrát často od měsíce k měsíci, vylepšuje PRAVDA sama sebe, jedno nové přepracování oficiálních dějin stíhá druhé. Lenina cenzurují, Marxe nevydávají. Na tomto stupni není již srovnání s náboženským tmářstvím spravedlivé. Církev nikdy nezašla tak daleko, aby vysvětlovala, že Bůh se ztělesňuje ve čtyřech nebo ve třech a potom ve dvou osobách. Pro naši dobu typické zrychlování výroby dohání také výrobu pravdy, která se stává při tomto tempu čirým přízrakem. Jako v lidové pohádce, v níž tkaly stavy celého města bez příze, aby vyrobily šaty pro krále, vyrábějí tisíce lidí celé dny novou nicotnou historii, která je téhož dne zničena, když klidný hlas dítěte náhle zvolá, že král je nahý. Tento slabý hlas revoluce potom vysloví, co dnes už každý může vidět: že revoluce, která, aby trvala, musí popřít své univerzální poslání nebo se vzdát univerzálního charakteru, spočívá na falešném principu. Zatím tyto principy stále fungují nad milióny lidí. Sen o Říši, který je potlačen realitami času a prostoru, tiší svůj stesk na lidech. Lidé jsou Říši nepřátelští, nejen jako individua, na něž by stačil vytrvalý teror. Jsou jí potud nepřátelští, protože lidská přirozenost až dosud nikdy nemohla žít z dějin a vždy jim po straně unikala. Říše předpokládá odmítnutí a jistotu: jistotu nekonečné tvárnosti člověka a odmítnutí lidské přirozenosti. Technika propagandy slouží měření této tvárnosti a pokouší se nechat splynout reflexi s podmíněným reflexem. Dovoluje, aby byl uzavřen pakt s tím, co roky označovala jako smrtelného nepřítele. A co víc, takto dosažený psychologický efekt dovoluje obrátit a pohnat celý národ proti tomuto nepříteli. Pokus ještě neskončil, ale jeho princip je logický. Neexistuje lidská přirozenost, a proto je tvářnost člověka skutečně nekonečná. Politický realismus je na tomto stupni bezuzdnou romantikou, romantikou účinnosti. Tak se osvětluje, proč ruský marxismus ve své celosti odmítá svět iracionálního, i když jej umí použít. Iracionální může Říši sloužit, ale právě tak snadno ji vyvrátit. Uniká výpočtu a pouze výpočet má sloužit Říši. Člověk je jenom hra sil, na níž se může racionálně působit. Nerozvážní marxisté věřili, že jejich učení by se mohlo například uvést v soulad s učením Freudovým. Byli důkladně a velice rychle poučeni lepším učením. Freud je kacířský a „maloměšťácký" myslitel, protože odhalil nevědomí a přikládal mu přinejlepším tolik skutečnosti jako Superegu anebo sociálnímu Egu. Toto nevědomí může tedy určit originalitu lidské přirozenosti, která je protikladná dějinám. Ale člověk naopak musí splynout v sociálním a racionálním Egu, jež je vypočítatelné. Platilo tedy nejen, že byl zotročen život kohokoliv, ale také ta nejiracionálnější a nejvýlučnější událost, jejíž očekávání provází člověka celý život. Říše, ve svém křečovitém úsilí po definitivní nadvládě, hledá, jak do sebe pojmout smrt. Živoucí člověk může být ovládnut a zredukován na dějinný stav věci. A přece, když umírá a vzpírá se tomu, pozdvihuje tak lidskou přirozenost, tento stav odmítající. Proto je obžalovaný světu předveden jenom, když se přizná, že jeho smrt je spravedlivá a přiměřená Říši věcí. Je nutné umírat bezectně nebo už vů109 [pageend111]bec nebýt, ani živý, ani mrtvý. V posledním případě se neumírá, ale mizí. Když odsouzenec dostane trest, probouzí trest němý protest a způsobuje trhlinu v totalitě. Ale odsouzený není potrestán, je začleněn zpět do totality, vyrábí pro Říši stroje. Mění se v kolečko výroby, které je tak nepostradatelné, že se obžalovaný proměňuje natrvalo ve výrobu nikoliv proto, že byl vinen, nýbrž je obviněn, protože ho výroba potřebuje. Ruský systém koncentračních táborů uskutečnil vskutku dialektický přechod od vlády osob k ovládání věcí, ale tím se srovnaly osoba a věc na jednu úroveň. Sám nepřítel musí pracovat na společném díle. Mimo Říši není záchrany. Říše je, anebo bude, Říší přátelství. Ale i přátelství je jednou z věcí, protože příteli nelze dávat přednost před Říší. Nemáme jinou definici přátelství než tu, že přátelství s osobami je zvláštní solidarita až do smrti, navzdory všemu, co nepatří do přátelství ovládaného území. Přátelství s věcmi je obecné přátelství, přátelství všech, které, jestliže se musí bránit, předpokládá, že jeden bude udávat druhého. Kdo miluje přítelkyni nebo svého přítele, miluje ho v přítomnosti, ale revoluce chce milovat člověka, který tady ještě není. Milovat určitým způsobem, znamená zabíjet dokonalého člověka, jehož má revoluce teprve stvořit. Aby jednoho dne žil, musí už dnes mít přednost před všemi. Za vlády osob se lidé spojují v náklonnosti; v Říši věcí se lidé sjednocují udavačstvím. Stát, který si nárokuje bratrství pro sebe, se stává mraveništěm osamělých lidí. Na jiné rovině si může jen iracionální zběsilost surovce představit, že lidé musí být sadisticky mučeni, aby byli přinejmenším přinuceni souhlasit. Potom už jen podmaňuje jeden druhého ve špinavém sdružování. Zástupce racionální totality se naopak spokojuje s tím, že v člověku nechává převážit věc nad osobou. Nej- vyšší duch je snižován policejní amalgámovou technikou na nejnižší úroveň. Potom se uskuteční pět, deset, dvacet bezesných nocí s iluzorní přesvědčivostí a přivede se na svět nová mrtvá duše. Z tohoto hlediska byla jediná psychologická revoluce, kterou naše doba zažila po Freudovi, provedena N KVD a politickou policií vůbec. Odvozeno od deterministické hypotézy s přesným výpočtem všech slabých bodů a stupňů duševní pružnosti, prorazily tyto nové techniky jednu z lidských hranic a pokoušejí se nabídnout důkaz, že žádná individuální psychologie není originální a že společná míra charakteru je věc. Doslova objevili fyziku duše. Od té doby se dosavadní mezilidské vztahy proměnily. Pokračující proměny charakterizují svět racionálního teroru, v němž v různých fázích žije Evropa. Dialog, vztah mezi dvěma osobami, byl nahrazen propagandou nebo polemikou, dvěmi různými druhy monologu. Abstrakce, vlastní světu sil a výpočtu, nahradila skutečné vášně, které náležejí tělu a iracionálnu. Poukázka na chléb místo chleba, podmanění přátelství a lásky doktrínou, podmanění osudu plánem, přejmenování trestu na normu a nahrazení živoucí tvorby produkcí charakterizovaly dobře tuto politováníhodnou Evropu, obydlenou vítěznými nebo zotročenými fantomy moci. „Jak ubohá je společnost" zvolal Marx, „která nemá žádný lepši prostředek obrany, než je kat!" Ale kat se ještě nestal filozofickým katem a nedělal si nároky na všeobecnou filantropii. 110 [pageend112]Nejvyšší rozpor největší revoluce, kterou historie poznala, nespočívá nakonec ani tak v jejím nároku na spravedlnost uskutečňovanou nepřerušenou řadou nespravedlností a násilností. Neštěstí poroby nebo mystifikace existovalo ve všech dobách. Její tragédie, tragédie nihilismu, splývá s dramatem současné inteligence, která usilujíc o univerzální zmnožuje zmrzačenost člověka. Totalita není jednota. Stanné právo, rozšířené až na konec světa, není ještě usmíření. Požadavek po univerzálním státu je obsažen v této revoluci jenom tak, že ona zavrhuje dvě třetiny světa a násilné dědictví staletí, aby popřela ve prospěch dějin přirozenost a krásu a odtrhla člověka od jeho síly vášně, pochyb, štěstí a vynalézavosti, jedním slovem: od jeho velikosti. Principy, jež lidé vytvářejí sami nad sebou, konečně získávají přednost před nejušlechtilejšími záměry. Ustavičnými boji, polemikami, exkomunikacemi, utrpěnými i spáchanými perzekucemi, postupně vyhání univerzální stát svobodné a bratrské lidi a přenechává své místo jedinému státu, v němž může být historie a účinnost prosazena skutečně jako jeho nejvyšší soudce: světu procesu. Každá církev krouží kolem pojmů viny a neviny. Prometheus, první rebel, vyjasňuje zatím právo trestat. Ani sám Zeus, a ten především, není dost bez viny, aby toto právo dostal. Ve svém prvním hnutí upírá revolta trestu jeho zákonnost. Ale ve svém posledním ztělesnění, na konci vyčerpávající cesty se buřič znovu chápe pojmu trestu a umísťuje jej do středu světa. Nejvyšší soudce už není na nebesích, jsou jím dějiny samy, trestajíce jako neúprosné božstvo. Svým způsobem jsou dějiny jen dlouhým trestem, vždyť skutečná odměna je užívána teprve na konci věků. Zdánlivě jsme velice vzdáleni Hegelovi a marxismu a ještě více prvním rebelům. Všechno ryze dějinné myšlení však stojí před těmito propastmi. Pokud Marx předpověděl nevyhnutelné dovršení třídního boje, pokud tedy prokázal dobrou vůli dějin, musí každý odklad na této osvobozující cestě být připsán špatné vůli člověka. Marx znovu zavedl do odkřesťanštěného světa hřích a trest, tentokrát však znovu proti dějinám. Marxismus je z jednoho aspektu učením o vině, ve vztahu k člověku, a o nevině, ve vztahu k dějinám. Dokud byl moci vzdálen, bylo jeho historickým výrazem revoluční násilí, ve vrcholném stádiu vznikalo nebezpečí, že se stane násilím zákonným, tj. terorem a procesem. Ve světě náboženství se ostatně pravý soud odsouvá na pozdější dobu: neodkladné potrestání zločince a svatořečení neviny není nutné. V novém světě naproti tomu musí být rozsudek vyřčen dějinami ihned, protože vina je stejně významná jako neúspěch a trest. Dějiny odsoudily Bucharina, protože ho nechaly umřít. Ohlašují nevinu Stalina: stojí na vrcholu moci. Schyluje se k Titovu procesu, podobně jako proběhl proces Trockého, jehož vina historického zločince byla jasná filozofům teprve, když na něj dopadl úder vraha. Stejně tak Tito, o němž nevíme, jak se nám tvrdí, zda je vinný nebo nevinný. Pranýřují ho dosud neporaženého. Jestliže bude svržen, jeho vina bude prokázána. Ostatně vina Trockého či Titova spočívá nebo spočívala z velké části na zeměpise, byli příliš vzdáleni světské moci. Proto musí být bez odkladu souzeni ti, na které moc dosáhne. Konečně dějinný rozsudek závisí na bezpočtu rozsudků, které mezitím byly vysloveny, a které budou potom zrušeny nebo potvrzeny. Je přislíbeno talii [pageend113]juplné rehabilitování na den, kdy bude vytvořen světový soud zároveň se světem samotným. Někdo, dosud nazývaný opovrženíhodným zrádcem, vstoupí do pantheonu. Jiný propadne peklu dějin. Kdo ale bude soudit? Člověk sám, konečně uskutečněný ve svém mladém božství. Mezitím budou ti, kdo vymyslili proroctví a jediní jsou schopni číst z dějin smysl, který tam předem vložili, vynášet rozsudky pro viníky smrtelné, pro soudce samé však dočasné. I tak se stává, že soudce, jako Rajk, je sám souzen. Domnívejme se, že už nečetl správně v dějinách. Jeho pád i smrt to skutečně dosvědčují. Kdo potom garantuje, že jeho dnešní soudci nebudou zítra zrádci a že nebudou ztrženi ze svých soudcovských židlí do betonového sklepa, kde se svíjí ti, které dějiny proklely? Záruka je v jejich neomylném bystrozraku. Co ho prokazuje? Jejich nepřetržitý úspěch. Svět počešu je svět kruhový, v němž se vzájemně dosvědčují úspěch a nevina, v němž všechna zrcadla odrážejí ten samý přelud. Taková by to byla dějinná milost, jejíž moc může prohlédnout samotné lidské záměry a která nadržuje poddanému Říše anebo ho zapuzuje. Aby se před ní chránil, má k dispozici víru, přinejmenším takovou, jaká je popsána v „Duchovních cvičeních svátého Ignáce": „Abychom se nikdy nemýlili, musíme být stále připraveni pokládat za černé to, co vidíme bílé, jestliže tak určí hierarchická církev." Tato aktivní víra v zástupce pravdy může sama ochránit poddaného před záhadným pustošením dějin. Přesto se tak nezbaví světa procesu, na nějž je naopak napojen dějinným pocitem strachu. Ale bez této víry je stále v nebezpečí, aniž by to chtěl, i s těmi nejlepšími úmysly vůči světu, stát se objektivním zločincem. V tomto pojmu se konečně završuje svět procesu. Jím se uzavírá kruh. Na konci dlouhého povstání lidské neviny se vynořuje jako důsledek degenerace bytí, zvěstování všeobecné provinilosti. Člověk je zločinec, který nezná sám sebe. Objektivní zločinec je právě ten, který se pokládá za nevinného. Pokládal svůj čin za neškodný nebo dokonce za příznivý pro budoucnost spravedlnosti. A přece, viděno objektivně, se mu prokazuje, že poškodil budoucnost. Je to případ vědecké objektivity? Ne, dějinné. Jak má člověk vědět, zda je budoucnost spravedlnosti poškozena například nerozvážným rozšířením současné nespravedlnosti? Skutečná objektivita spočívá v tom, že se posuzuje podle výsledků, které jsou pozorovatelné vědecky, podle skutečnosti a jejích tendencí. Ale pojem objektivní viny dokazuje, že tato pozoruhodná objektivita je založena jen na výsledcích a skutečnostech, které budou přístupné vědě nejdříve tak v roce 2000. Mezitím se objektivní vina vyčerpává v nepřetržité subjektivitě, která se ostatním prezentuje jako objektivita: to je filozofická definice teroru. Tato objektivita nemá žádný definovatelný smysl, moc jí však dává obsah a shledává vinným to, s čím nesouhlasí. Svoluje k tomu, že sdělí nebo nechá sdělit filozofům žijícím mimo Říši, že na sebe bere se zřetelem k dějinám riziko, aniž to ví, právě tak, jako to učinil viník. Případ je rozhodován později, když oběť i kat zmizeli. Avšak tato útěcha má cenu jen pro kata, který ji příliš nepotřebuje. Mezitím jsou věřící pozváni k podivné slavnosti, kde jsou předhazovány zkroušené oběti bohu dějin podle přesně zachovaných ritů. 112 [pageend114]Přímý užitek tohoto pojmu leží v zákazu lhostejnosti v záležitostech víry. To je nucená evangelizace. Zákon, jehož úkolem je pronásledovat podezřelé, je přímo produkuje. A tak je obrací na svou víru. V měšťanské společnosti se například od každého předpokládá, že jej neschvaluje. Nebo musí být přinejmenším kdykoliv připraven dokázat opak. Vina už nespočívá v činu, ale v pouhé nepřítomnosti víry, která vyjasňuje zdánlivý rozpor objektivního systému. V kapitalistickém režimu se pokládá ten, kdo je označen za neutrálního, za objektivně přátelsky smýšlejícího. V režimu Říše platí tentýž neutrál za objektivně nepřátelsky smýšlejícího. To není nic zvláštního. Jestliže poddaný Říše v ni nevěří, je podle vlastního rozhodnutí, historicky viděno, ničím: rozhoduje se tedy proti historii, je to rouhač. Samo ústní doznání nedostačuje, je nutné žít a jednat s cílem sloužit víře a být stále připraven včas souhlasit se změnou dogmat. Při sebemenším omylu se potenciální vina stává objektivní. Zatímco naplňuje svým způsobem dějiny, revoluce se nespokojuje s tím, že zlikviduje každou revoltu. Je donucena pokládat každého člověka, až po toho posledního otroka, odpovědného za to, že revolta vydržela a stále trvá. Ve světě procesu, jehož bylo konečně dosaženo a jenž byl uzavřen, putuje národ viníků neustále pod hořkým pohledem velkých Inkvizitorů k neuskutečnitelné nevině. Moc 20. století je smutná. Zde je konec Prométheovy překvapivé cesty. Prometheus vykřikuje nenávist k Bohu a svou lásku k lidem, odvrací se pohrdavě od Dia a přichází ke smrtelníkům, aby je vedl k útoku proti nebi. Avšak lidé jsou slabí, nebo zbabělí, musí být organizováni. Milují bezprostřední radovánky a štěstí, musí se učit, aby rostli, pohrdat sladkostmi dne. Tak se stává Prometheus učitelem, který nejprve vyučuje, potom rozkazuje. Boj neustává a je vysilující. Lidé pochybují nejprve o slunečním státu a jeho trvání. Člověk se musí bránit sám sobě. Hrdina jim odpovídá, že on sám ten stát zná. Ti, co pochybují, jsou odvlečeni do pustiny, přibiti na skálu a předhozeni strašlivým dravcům za potravu. Druzí pokračují dále do temnot za osamělým, v myšlenky ponořeným mistrem. Prometheus, osamělý, se stal bohem a vládne nad lidskou samotou. Ale přijal od Dia jen samotu a hrůzu, přestal být Prométheem, stal se Cesarem.. Pravý, věčný Prometheus má nyní podobu jedné z jeho obětí. Stále týž křik z hlubin věků zní nad prostorami skytských pustin. (překlad: Jiří Sirotek) PIŠTE NÁM! Naše adresa: PROSTOR, Sudoměřská 13, Praha 3,13000 113 [pageend115]Petr Pithart POLITICKÉ ESEJE Připravuje: PROSTOR 1990 Sudoměřská 13, Praha 3, 13000 [pageend116]NÁŠ ROZHOVOR NA ZAČÁTKU JE DOBRÝ SKUTEK (rozhovor s Petrem Pithartem) Prvně v našem časopise uveřejňujeme rozhovor s konkrétní osobou. Petr Pithartje 47-letý právník a publicista. Žije v Praze, je ženatý, má dvě děti a pracuje ve skladech, „v železe“. Je autorem řady studií, úvah a článků. Napsal knihu „Osmašedesátý“, která vyšla v Indexu a londýnských Rozmluvách. Lederer: V Čechách je společenské dění opředeno mystériem osmiček. V letošním roce tam máme dokonce dvě. Chtěl bych se na začátku zeptat na váš současný názor na 68. rok a dále jak s odstupem let hodnotíte Sládeč- kovu knihu „Osmašedesátý“? Pithart: Začnu tou knihou. Mám k ní dnes poněkud rozporný vztah. Vznikla za vlastně nenormálních okolností, totiž pod značným tlakem, skoro bych řekl existenciálním. Uplynula tehdy řada let a zdálo se, že se už nikdo neodhodlá k roku 68 kriticky vrátit. Pajánů bylo tady i ve světě sepsáno ovšem dost a dost. Zaráželo mě, jak je možné že po tolika letech stále chybí střízlivé zhodnocení. Znamenalo to pro mne, že i já svým mlčením k nekritickým osmašedesátníkům patřím. Takže jsem knihu začal psát i s pocitem naléhavé potřeby vymanit se z téhle ukřivděné a přitom bohorovné party. Její dikci poznamenává určité siláctví, dané zoufalstvím z toho, že na mně, nevím proč, „zbylo“ být vlastně první, který tento rok nebude oslavovat. Z tohoto hlediska bych v textu řadu pasáží dnes zpřesnil a asi i zklidnil. Ale aby nebylo mýlky: V zásadě na všem podstatném trvám. A teďk osmašedesátému roku: Netroufám si odhadnout, jaké škody nám všem tento rok způsobil. Co je však naprosto zřejmé, je to, že jsme dnes jako společnost — zdaleka ne vždy jako jednotlivci — o poznání chudší, než jsme byli před 20 lety, což značně limituje naše dnešní možnosti. Nejhorší ovšem je to nezvažitelné, co se stalo s občanem, s veřejností. Z tohoto hlediska ten slavný osmašedesátý za to nestál. Můžete se ptát, jestli musel dopadnout tak, jak dopadl? Myslím si, že nemusel. Snad nemusel. Ale pokud jde o to, kteří lidé měli být u kormidla, aby to všechno dopadlo lépe, v tom vám těžko můžu sloužit. Několik hodin před tím, než rozhlas 5. ledna 1968 oznámil změnu ve funkci prvního tajemníka, jsem volal člověku, který byl tehdy z lidí, které jsem znal, v nejvyšším postavení, a to Zdeňkovi Mlynářovi do Ústavu státu a práva, kde vedl interdisciplinární tým, zkoumající možnosti změny politického systému čs. společnosti. Ptal jsem se ho, jestli je pravda, co se říká, 115 [pageend117]že totiž padl Novotný, a dal jsem nad tím najevo svoje potěšení — i když jsem tehdy skoro nic o Dubčekovi nevěděl. A Mlynář mně už tenkrát sarkasticky opáčil: Nevím, nevím, jestli ty se máš zrovna co radovat s tou tvou ubohou ruštinou! Já se jako překladatel vrchního velitele sovětských vojsk uživím vždycky, ale co ty? Tohle řekl ve chvíli, kdy změna ve vedení nebyla ještě ani ohlášena! Čili on už tenkrát — řekněme „šutja“, čili žertem počítal s nejhorší možností. Copak byl úplně sám? Museli s tím alespoň v duchu počítat i jiní. Proto si myslím, že to takhle dopadnout nemuselo. Celková situace byla však pro reformy špatná a takové situaci se nepomůže, chováme-li se naivně. L: Jenže málokdo si tehdy uvědomoval, že situace je špatná. Naopak, situace se zdála být krásná, bezproblémová, velice nadějná. P: Jistě, situace se taková zdála, - žili jsme v euforii téměř nepříčetné. Ale kdybychom se pořádně rozhlédli po okolním světě, zjistili bychom, že všechno mluví proti nám. L: V té souvislosti bych se vás rád zeptal, jak se díváte na otázku obrany v srpnu 68. P: Samozřejmě obrana ano, ale už od jara. Bylo zapotřebí veřejné, před světem ventilovat nebezpečí, které nám hrozilo, a dát najevo, že to eventuální okupanti nebudou mít tak úplně lehké. Tedy preventivní obrana v tom smyslu, aby si museli zatraceně rozmýšlet, zda sem vtrhnout. Aby si to tedy pokud možno rozmysleli! V tomto smyslu obrana. A co dělat v noci z 20. na 21. sprna? To je těžké. Člověk může určité věci udělat sám, sám může nabídnout oběť, ale nikdy nemůže k tomu vyzývat jiného. Úvaha, že vojáci se měli aspoň symbolicky bránit, je z tohoto hlediska nehorázná. Ano, mrtví by zavazovali živé... Ostatně mrtví byli, nezapomínejme na to. L: Prostí lidé uvažují jednodušeji, možná nezodpovědněji, což je ale jiná otázka. Když je někdo urazí — například v hospodě jsem viděl několik takových scén tak vstanou a jdou se rvát a je jim jedno, kolik je těch proti. Chci tím naznačit, že tady šlo především o psychologický dopad našeho už skoro tradičního kapitulanství. P: Já vám rozumím. A souhlasím s vámi, že tu nejde jen o otázku praktického významu obrany. Význam, který takový čin má, spočívá často v něčem úplně jiném. Ale to by někdo musel mít odvahu vzít na sebe odpovědnost. To ale byla věc politiků, státníků, kteří tehdy — jako i v jiných podobných situacích — odvahu neměli. A navíc si připočtěte podepsání moskevského protokolu a smlouvu o dočasném... atd. Co se i oni sami na- kritizovali Beneše za Mnichov! Tady vidíme, že kapitulantství vlastně nedostatek sebedůvěry a vzájemné důvěry mezi vedoucími a vedenými je v lidech, kteří se tu ocitnou v čele, patrně nějak hlouběji zakořeněno, protože jak v září 38, tak v srpnu 68 byla nálada „ulice“ úplně jiná než nálada „na Hradě“. Jenomže odhodlání nemůžete nabízet do nekonečna. Stane se to jednou, dvakrát, a potřetí už lidé do ulic ani nesejdou. Kapitál odhodlání se dost brzy vyčerpá. 116 [pageend118]L: Patočka tvrdí, že spravedlivě prolitá krev má magický účinek. P: A vůbec nezáleží na tom, kolik lidí ji prolije. Může to být i krev jednoho jediného člověka. L: Z tohoto hlediska je patrné, že stopa vede až k Mnichovu a Benešovi. Odtud se táhne nit k srpnu 68, k prohrám, k našemu kapitulanství. Benešův postoj byl smutný a tragický zároveň. P: Pravice ke konci první republiky tvrdila, že republika, do jejíž malty nebyla přimíchána krev, se musí dříve či později zhroutit. L: Uvědomme si, že Beneš zavedl něco naprosto amorálního. Dovedete si představit, že by si třeba kapitán britské lodi, která se potápí, nechal spustit záchranný člun a jako první do něho nasedl s celou svou admiralitou? P: A to ještě chvíli před tím říkal: klid, klid, všechno bude v pořádku, mám svůj plán! A lidé čekali a — „byl to aeroplán“... Ale od Beneše se těžko dalo čekat něco jiného. Byl to diplomat, člověk fyzicky slabý, posedlý zato představou, že všechno se dá logicky vyargu- mentovat: za prvé až za devatenácté... Představa rvačky v hospodě jako lidské reakce mu byla asi ze všeho nejvzdálenéjší. Měli ale na Hrad přijít lidé, kteří by ho dejme tomu zatkli a oznámili, že přebírají moc do svých rukou. Tohle se mělo stát! Ptejme se tedy raději proč se nenašli takoví lidé, a ne proč zklamal Beneš. Ostatně byli vysoce postavení vojáci, kteří tam přišli, ale Beneš jim to prostě — rozmluvil! A vyplísnil je jako kluky. Přesto dodnes všechno svádíme na Beneše. Kdyby se tady už na jaře našel jeden z vedení, který by veřejně demas- koval Brežněvovy záměry, tak by sice musel být vzápětí obětován, ale pořádně by zkomplikoval útočníkovi situaci. To se mělo stát! Jeden se měl odhodlat a říct všechno nahlas, před celým světem. Jenže český politik není zpravidla ochoten udělat „gesto“. Na to jsme asi všichni příliš malicherní: lepší vrabec... Odměna — život v paměti lidí, národa — zdá se tu asi příliš malá. Ti lidé, ten národ politikům za to asi nestojí. Samozřejmě, že k takovýmto kiksům v dějinách dochází, ale jestliže tehdejší vůdcové nezačínají v nové situaci, tedy dnes, od toho debaklu, nýbrž začnou zase mluvit o tom, jak to poctivě mysleli se socialismem, pak jsou asi ztracení. Nic nepochopili. Můžou se expertům tam či onde, třeba i v Moskvě, jevit jako více nebo méně přijatelní, ale doma jsou ve skutečnosti vyřízeni. Nemělo by je mýlit, že je lidé zdraví na ulici. Jsou jim sympatičtí jen proto, že prohráli, tak jako jsme my všichni prohráli, že padli až úplně dolů. Ale to je moc málo. L: V knize „Osmašedesátý“ na jednom místě trefným psychologickým postřehem hodnotíte 21. srpen jako den, který vrhl „osvobodivé světlo“ na generaci reformních komunistů tím, že je realizací obrodného procesu vlastně odřízl od minulých hříchů a nočním vpádem cizích vojsk pak zprostil odpovědnosti za budoucnost. Oni totiž takto získali pocit, že to podstatné a pozitivní vytvořili v krátkém období roku 68 a vše, co nyní přijde, záleží už na jiných. 117 [pageend119]Já si myslím, že odpovědnost za budoucí stav společnosti v právním smyslu samozřejmě nenesou, ale v morálním smyslu ti lidé jakousi odpovědnost za budoucnost přece jen musí mít. Nebo si myslíte, že se ta odpovědnost najednou vytrácí? Jistě, okolnostmi a situacemi, která po srpnu vznikla, byli reformní komunisté z přímého vlivu na společenské dění vy- autováni. Ovšem do vzniku Charty 77, kdy se teprve tyto okruhy lidí „probouzejí“, se prakticky vůbec nic nedělo. P: Ta odpovědnost tu zůstane, i kdyby se už nikdy do žádných funkcí nedostali, což je ostatně pravděpodobné. Odpovědnost mají stále potud, že se k svému životnímu dílu, ukončenému pro ně rokem 68, měli vrátit a vydat počet z toho, co znamenala celá ta jejich cesta, co to byl nakonec za pokus a proč takhle skončil. Tohle je nejdůležitější a nejcennější, co oni mohou snad pořád ještě udělat, i když už zůstanou mimo politiku, protože to zůstane jako memento pro budoucnost. Bohužel se však domnívám, že tohle z protagonistů osmašedesátého nikdo neudělá. „Vstup vojsk“ je stále něčím, co je — v jejich očích! — do té míry vyviňuje, že si troufají předpokládat, že nebýt zásahu zvenčí, dalo by se v této zemi všecko do pořádku, a tak by se vlastně nakonec ukázalo, že jejich ideály byly správné, že padesátá léta se dají když ne omluvit, tak alespoň vysvětlit a tak dále. L: Když jste to tak trochu nakousl, položil bych vám otázku, která zazněla i v naší panelové diskusi. Je čistě hypotetická: Jak myslíte, že by to tu dnes vypadalo, kdyby nedošlo k invazi v srpnu 1968? Jde o to představit si vnitřní vývoj obrodného procesu, který by se odehrával bez vnějších vlivů a zásahů? To znamená, že by se Československo stalo jakousi izolovanou zkušební laboratoří zákonitostí socialismu s ústavně zakotvenou vedoucí úlohou strany. Jak si k čemu byl ten socialismus s lidskou tváří vnitřně predestinován, jaké politické meze měli komunisté stanoveny? P: Myslím si, že by docházelo k dalším ostřejším a závažnějším konfliktům — zejména pokudjde o dvě otázky. O otázku plurality politického života a dále o otázku forem vlastnictví. Nechci s jistotou tvrdit, že tehdejší vůdcové byli předem rozhodnuti konflikty řešit nedemokraticky, to znamená násilím, ale že na tyto konflikty připraveni nebyli a že řešení neměli ani přibližně promyšlena, o tom jsem přesvědčen. Oni totiž zřejmě dosti lehkomyslně spoléhali na to, že věci nepůjdou tak daleko a že nekomunisté nebudou, pokud jde o řešení základních problémů, dosti důslední. Tyto dva problémy spolu navíc souvisejí, protože skutečná pluralita politického života je výrazem čehosi, co tvoří zdaleka nejen sféra rozrůzněného duchovního života, řekněme názorů lidí, ale především rozrůzněná sféra ekonomická. Bez — dejme tomu „smíšeného typu hospodářství“ je pluralita jen nezakotvenou, nezajištěnou a potud chatrnou slupkou, kterou si budou snad považovat intelektuálové, ale ostatním mnoho neřekne. Čili přišlo by se dříve či později i na otázky vlastnictví a na to reformátoři připraveni nebyli a myslím si, že ani po dvaceti uplynulých letech připraveni nejsou. 118 [pageend120]L: Přidržím se zmíněného vlastnictví. V knize „Osmašedesátý“ se dotýkáte otázky soukromého vlastnictví a říkáte, že je čímsi daleko podstatnějším a mnohem důležitějším, než jen do očí bijící nespravedlností. Můžete tento názor nějak konkretizovat? P: Začnu zdánlivě odbočkou. I když jsou dnes vnější podmínky reformám příznivější, jsem k jejich možnostem skeptičtější než jsem byl v 60. letech k možnostem tehdejší reformy právě proto, že si uvědomuji, že základní problémy hospodářského života jsou za podmínek, které si tady dokáži představit, stěží řešitelné. Je to především otázka, kdo resp. co by v takovéto reformované, nicméně socialistické společnosti plnilo funkci kapitálu. To znamená toho, co na sebe bere poslední, vskutku neodvolatelnou odpovědnost za důsledky hospodaření. Že to nemůže být stát, je nejen teoreticky jasné. Ale vágní představa, že by to mohly být nějaké quasi autonomní „odnože státu“, nějaké speciálně pro to vymyšlené instituce bankovního typu, to je řešení, které se mi zdá nedůsledné, pokrytecké, protože jsou to pořád odnože státu. Bez poslední, neodvolatelné odpovědnosti hospodářský život nemůže dobře fungovat. Bez možnosti bankrotů nemůže vznikat bohatství. Bankrot musí být nikoli jen právnickou skutečností, ale skutečným pádem na držku. Lze pak „padlým“ tak či onak pomoci, ale nesmím bránit tomu, aby padli. No a stát ten přece nikdy nemůže takto skončit ani jeho „odnože“. Stát to vždycky nějak zaonačí. Soukromé vlastnictví má tedy v ekonomickém životě nezastupitelnou roli, i když snad nemusí být rovnou dominujícím sektorem, nevím. Ale soukromé vlastnictví nikoli jako sem tam boutique či snack bar, ale jako možnost investovat zisk do dalšího podnikání. L: Tady je totiž problém, který existoval už v 68. roce a samozřejmě trvá dodnes, jak najednou, když celá společnost byla po únoru 48 vyvlastněna, převést hospodářství do soukromého sektoru. Jak vyřešit tento problém v době, kdy lidé nemají vlastně žádný kapitál? P: Dnes, po těch dvaceti letech, je to všechno ještě mnohem horší. Nejenže lidé pořád jaksi nemají ten kapitál, ale navíc asi poztráceli zbytek vlastností, které jsou k provozování jakéhokoli, byť sebemenšího kapitálu nezbytné: vůli riskovat, podnikat — a přitom dodržovat stanovená pravidla hry! Takže si hned tak nedovedu představit situaci, i kdyby se teď možnosti otevřely, jak by se zde soukromá iniciativa, soukromé podnikání oživovaly, protože v lidech patrně schopnosti k tomu zakrněly či odumřely. Protože tento systém už čtyřicet let v lidech povzbuzuje spíš jejich horší než lepší vlastnosti, nejeví se mi to dnes nijak růžově. Neochota k odpovědnosti a k riziku, to je přesné to, co v nás tento systém podporoval a živil, zároveň v nás potlačil i další schopnosti a vlastnosti, které jsou k dobrému hospod- ření nezbytné. Kromě toho, opakuji, naše společnost je dnes chudá. Myslím, že se budeme všichni divit, až se dozvíme, jak velmi je chudá: dnes už prožíráme nikoli vzdálenou budoucnost, ale zítřejší snídani. Bylo by třeba vytvořit 119 [pageend121]podmínky velkorysé podpory družstevního a soukromého podnikání, poskytovat na dlouhá léta významné úvěry, odpustit podnikajícím daně za mnoho let, ale na takovou velkorysost už asi nemáme. To znamená, že bychom museli začínat velice při zemi, což nepovzbudí. Raději budou pokračovat v soukromničení na úkor státu, tedy na hranici legality, jak se to tu dělá už dosti dlouho a ne bez úspěchů. L: To jste natolik skeptický, že nevidíte v této oblasti žádné východisko? P: Ale nakonec vidím, vidím, museli bychom však počítat na 15 až 20 let dopředu. Nečekat tedy mnoho, ani brzy. To je ovšem perspektiva málo perspektivní, že? L: Víte, já si tak úplně nemyslím, že by v nás dočista odumřela vůle k individuální iniciativě, schopnost podnikat, vstupovat i na ta rizika byznysu. Myslím, že tohle je lidská vlastnost, která se zcela vykořenit nedá. P: Pozor, o tom, že lidé by chtěli zbohatnout, vůbec nepochybuju! Ale k vlastnostem podnikavého jednotlivce patří také ochota respektovat určitá pravidla a omezení. Obávám se, že by se v momentě, jak by se tady uvolnily podmínky, vynořila spousta lidí nadšeně ochotných bohatnout, ale zároveň rozhodnutých co chvíli porušovat pravidla podnikání. Takže kontrolní aparát, který by měl garantovat dodržování základních pravidel, zejména řádné odvádění daní, dodržování nejrůznějších norem kvality atd., by asi musel být dosti rozsáhlý. Vždyť už v 68. roce se vynořila řada neseriózních družstev, na což se pozapomnělo. Když se ta družstva pak likvidovala, argumentovalo se politicky, avšak často šlo o podniky lidí nepoctivých. K podnikání patří přece i tohle určitý étos podnikatele, konec konců étos služby zákazníkovi, veřejnosti. Možná, že je u nás více hamižnosti a méně smyslu pro fair play než na Západě, kde se údajně skoro všechno točí kolem zisku... L: Souhlasím. Ale já si myslím, že etika podnikáni by sice zprvu přinášela i tyto nepatřičné jevy, ovšem zároveň tím, že by společnost mohla svobodně podnikat a všichni by měli stejnou příležitost, by se časem mechanismus podnikání vytříbil, vyčistil. Já to považuji za nutné zlo, které by bylo počátečním jevem takového procesu. P: Musíme mít všichni velikánskou trpělivost, a to nejen onu snadnou, verbální, a být připraveni, že se podnikání v prvních letech ukáže právě v této podobě, že jím možná budeme zprvu okrádáni víc než dnes státem, ale zároveň jnusíme vědět, že se pravidla hry musí jednou nastolit a že si na ně musíme zvyknout. Ano, jinak to nejde, to máte pravdu. Takže míra mé skepse se týká spíše snadnosti nebo rychlosti, s jakou lze podnikatelské prostředí vytvořit, než podnikání samotného. L: Svět se neustále mění, ani socialismus není těchto změn ušetřen. I když jeho podstata je stále stejná, společenská situace a atmosféra v zemích socialistického bloku podléhá určitým změnám. Chtěl bych se zeptat, jak se změnil váš názor na socialismus za oněch 20 let od roku 68? Jak jste zrevidoval svoje tehdejší postoje? Jak se vůbec díváte na socialistický systém a jeho perspektivnost? 120 [pageend122]P: Odpovědna tuto otázku bych začal pokusem o pojmové ujasnění. Jinak si donekonečna budeme nerozumět a nesmyslně se přít, protože v diskusích o socialismu se stále pletou dvě věci. Jednak máme všichni nějaké sociální cítění, představy o tom, co je a co není sociálně spravedlivé. V různé míře si přejeme rozdíly mezi lidmi vyrovnávat. Někteří jdou tak daleko, že si přejí, abychom na tom byli všichni stejně! Něco jiného je takový systém uspořádání společnosti, který tyto starosti bere neodvolatelně na sebe. To když lidé mají buď poněkud přepjaté, nemožné představy o sociální spravedlnosti, neboje nemusejí mít přepjaté, ale nechtějí je nést ani trochu sami — a v obou těchto případech je přenášejí na nějaké instituční uspořádání, na nějaký ten „socialismus“. Chci říci, že sociálně cítící člověk nemusí být vůbec pro socialismus jako systém kontrolních institucí, a že naopak pro socialismus může být v tomto smyslu i sobec, který hodlá všechny starosti o sociální spravedlnost přenést na nějaký aparát, na instituce. Socialismus může být tedy ideál sociálně cítícího člověka, nevzdávajícího se ovšem své vlastní odpovědnosti, nebo stroj na výrobu tohoto ideálu, stroj ovšem neobyčejně mocný, poruchový a obtížně zastavitelný a opravitelný. Tedy cíl — nebo , jen“ prostředek — prostředek, který ovšem dříve či později původní cíl pohltí. Stále si myslím, že je nejen možné, ale i nutné udržet určitý ideál sociální spravedlnosti (a nechrne zatím stranou, kam až taková spravedlnost má jít), ale přitom zároveň odolat pokušení vložit všechny starosti s tímto ideálem na bedra státu. Protože jakmile toto udělám, a tak se jako občan likviduji, zakládám na systém státního socialismu jako setrvačně působící mocenské instituční praxe, a my se pak už jen divíme: ideály jsou uskutečňovány jen „nahrubo“ a hlavně za cenu, kterou čím dále tím více nechceme prostě platit. Zkrátka sociální spravedlnost jako ideál na jedné straně a socialismus jako mocenský systém, kdy ji stát jakoby zaručuje, na druhé straně, není ani zdaleka jedno a totéž. Celá věc se komplikuje tím, že „systémoví“ socialisté se vždycky domnívali, že jediný problém je v rozdělování vyrobeného bohatství. Nezabývají se výrobou, ale kontrolou. Pokládají tedy za úplně samozřejmé, že bohatství tu bude vždycky. Čili šlo a jde jim jenom o to, jak ho znovu a znovu rozdělovat. Už Lenin byl posedlý výkaznictvím, dokonalou statistikou. Ale ukázalo se, když se použily prostředky „systémového“ socialismu, že bohatství vůbec není samozřejmá věc, že nevzniká za všech okolností. Takže by se mohlo zdát, že můžeme mít neobyčejně spravedlivé způsoby rozdělování v situaci, kdy bude stále méně co rozdělovat. Ale právě ani tohle se nikdy nestane: všeobecná bída sebou přinese naprosto nové formy nespravedlnosti. Ale stroj už je v chodu a nedá se zastavit. Kam sáhnete, tam je vysoké napětí — každá oprava za chodu je spojena s neúměrným rizikem. Tak se socialismus dostal do další fáze problému, kdy používá metod, které nejenže nemají s demokracií nic společného, zato mají mnoho spo- 121 [pageend123]léčného s tím, že stát spravuje společnost, která je stále chudší, a musí se tak vypořádávat i s problémy naprosto nečekanými. Prostředky vytlačily cíle, ideály. Potud tedy můj pokus o pojmové vyjasnění „socialismu“. Socialismus jako systém uspořádání mocenských vztahů mezi občanem a státem, stranící státu (třebas ve jménu nějakého „všelidu“) je po všech zkušenostech třeba odmítnout. Netvrdím ale vůbec, že jediný prostředek k tomu je nějaká radikální destrukce toho, co tu je, protože se to jistým způsobem už vžilo a jakýmsi sdíleným hodnotám, zpravidla pokleslým, to odpovídá. Druhý věc je ideál sociálně spravedlivého uspořádání. Ten zůstává. Vždycky bude „zůstávat“, protože je sám v sobě rozporný. Zahrnuje celou škálu možností od představy úplné rovnosti až po představu velmi značných sociálních rozdílů, takových, nicméně korigovatelné i jinými než státními prostředky, ano i tou podceňovanou či dokonce pohrdanou dobročinností. Tady jsme pořád na půdě velmi nejisté, přinejmenším rozlehlé a nepřehledné. Nejspíše ti, kteří mají velmi vypjatou představu rovnosti, budou používat ochotněji státu coby zjednavatele sociální spravedlnosti, a ti, kteří lidskou společnost realističtěji, že totiž sociální rozdíly mezi lidmi jsou z určitého hlediska nezbytné, ti budou viditelně zdráhavější. Ale jsou to pořád dva problémy, a ne jeden! Řada lidí se dnes drží socialismu, protože má pocit, že kdyby se ho vzdala, že by se tím vzdala ideálu jenom nešťastných prostředků, které k tomu ideálu jakoby vedou. Totiž prostředků až příliš účinných, protože neosobních, které vedou někam úplně jinam. Proto se mnozí lidé leknou a zastaví se kdesi před koncem svých úvah a řeknou si, že pro ten socialismus koneckonců nemohou nebýt... L: Vy jste se zmínil o tom, zeje zde jakási obecně rozšířená touha po sociální spravedlnosti a po odstranění křiklavých rozdílů, zejména chudoby. Já si myslím, že chudoba lidem ani tolik nevadí, pakliže se netýká bezpro- v středně jich samotných. Ze jim především vadí, když je někdo bohatší než oni. P: To už ale mluvíme o dnešních Čechách. L: Jistě. Češi inklinují po nivelizaci směrem dolů, čili aby ti, co se mají lépe, se měli stejně jako oni — v nejlepším případě. A ty, kteří se mají hůř, už jaksi nezohledřiují. Navíc si myslím, což jen potvrzuje lidskou přirozenost a tato tendence k nastolení normálu v podobě přirozeného rozvrstvení společnosti dokazuje nesmyslnost socialismu jako rovnostářského systému, že společnost se opět rozvrstvila do celé škály majetných od nejchudších až po relativně bohaté. To je jedna stránka věci tedy že ani socialismu se nepodařilo tuto přirozenost z života společnosti odstranit. Což na jednu stranu považuji za pozivitní, neboť to dokazuje pošetilost těchto teorií. Ale z druhé strany mně šlo spíš o socialismus jako systém státního dozoru, kdy stát zasahuje do všech sfér společenského života. Kdy plní dohližitels- kou funkci naprosto nade vším a tím vlastně veškerou individuální inicia- 122 [pageend124]tivu zmrtvuje. Skrze národní výbory a různé jiné své instituce, které má prakticky všude nastrčené si klade takové podmínky, že tím celou společnost totálně znehybňuje. P: Máte pravdu: tomu státu se stane příznačná zlomyslnost: dohližitelskou funkci se nakonec téměř ve všem podaří uskutečnit, kromě jediné sféry, a to sféry nelegálního vytváření bohatství. Tam ten stát selže. Najednou se v hodně křivém zrcadla ukáže, že sociální rozdíly jsou pro tvorbu bohatství v jisté míře nezbytné i tady: obávám se, že bez dnešních zbohatlíků bychom byli všichni chudší. Mnoho nám toho z kapsy vytahají, ale bez nich bychom na tom byli ještě hůře. Dnes jsou ovšem proti jakýmkoli změnám, tento stav jim maximálně vyhovuje. Celové tedy nejsem ochoten je nějak velebit... L: Komunisté udělali jednu věc: v 48. roce veškerý kapitál, to celkové bohatství, které národ, republika měla a který byl i v soukromých rukách, vy- vlastnili, jednoduše všechno lidem vzali a tuto sumu přerozdělili na celou společnost samozřejmě i s tím, že vytvořili vlastní aparát na přerozdělování. A tento aparát postupně nikoli aby mizel, naopak mohutněl a postupně spolkl a polyká víc a víc prostředků z celkového bohatství. A poněvadž socialistický stát řídí hospodářský život centrálně, čili centrum má v rukou i veškerou hospodářskou moc, ale k po léta dobývanému a rozšiřovanému bohatství nemá žádný konkrétní vztah a nedokáže jej tedy ani účelně obhospodařovat, pak se musí stát to, co se také stalo, že se celé bohatství prostě prošustruje. A zde jsou pak konkrétní výsledky onoho absurdního a ne- ospravedlnitelného vyvlastnění celé společnosti. Toto považuji za neslýchané, samozřejmě i s tím, co už zaznělo v panelové diskusi, kde komunisté vlastně vzali právo na takové totální vyvlastnění celého národa, i těch nejobyčejnějších řemeslníčků. P: Někde na samém začátku všech úvah je starý omyl, o kterém jsem už mluvil, představa, že socialisté budou vždycky disponovat přinejmenším tím bohatstvím, kterým disponovala předcházející uspořádání, a že toto bohatství automaticky poroste („poteče plnými proudy“ — Marx) a nebude problém rozdělovat je ke všeobecné spokojenosti. Ale oni hospodařit neumějí a bohatství rozmnožují neobyčejně klopotně a sami potřebují značnou část bohatství pro provoz svého aparátu. Tím vzniká bludný kruh, v němž se stále potácejí. A domnívají se u nás už čtyřicet let, že výzvami k aktivitě něčím pohnou. Nebo se to už ani nedomnívají a jen to cynicky předstírají. Teďk otázce odpovědnosti ke svěřenému majetku. Taková odpovědnost se děje v sociálním čase, a ten není krátký: já jsem bohatství v určitém stavu od někoho převzal a mám je zase někomu předat, jinak je moje motivace slabá nebo jen konzumně kořistnická. Když dnes umožníte, aby si lidé zřizovali řemeslnické dílny nebo pronajímali pole, a oni vám neuvěří, že je to doslova navždy, tak ti nejlepší do toho nepůjdou, protože skutečný hospodář hospodaří v čase určeném střídou generací. Investovat z roku na rok nebo i jen z desetiletí na desetiletí není hospodaření, ale nejisté vyrábění 123 [pageend125]zisku, ničím neposvěcené. Hospodář investuje z hlediska dětí a vnuků. Takto je člověk uspořádaný a já si myslím, že je docela dobře uspořádaný — totiž proti nejhoršímu sobectví. Podívejte se na hrozivou ekologickou situaci, kterou vytváří naše zemědělství, které je přitom — a to je varovný paradox! tou nejvíce prosperující součástí našeho národního hodpodář- ství! Lidé na venkově zaznamenali největší vzestup životní úrovně a jsou podle všeho nejspokojenější částí československé populace, a přitom bohatství, se kterým zacházejí, myslím přírodu, ničí víc než celý průmysl. Ano, v celku jsou největším ničitelem přírody právě zemědělci. Sami ničí to, co je zdrojem jejich spokojenosti, protože to nikomu nebudou muset osobné předat, nikomu konkrétnímu, živému. Zmizel vztah k půdě jako k určitém poli, k podobě krajiny, vztah, který nikterak nelze vypěstovat v měřítcích let, ba ani desetiletí. Jestliže člověk nemyslí zcela konkrétně vzhledem ke konkrétnímu uspořádání svěřeného mu okrsku světa, pak je to ztracené. Krajina je vždycky jen konkrétní, to jen agrotechnika je platná obecně. — Čili socialismus nevytváří bohatství automaticky, aby se mohl cele soustředit na spravedlivé rozdělování, naopak, on i ten odvěký fundus bohatství ničí, protože socialističtí správcové je nebudou nikdy nikomu odkazovat: pořád bude patřit státu. Co je v tomto smyslu ničí to se ničí... L: V úvodu knihy „Osmašedesátý“ se omlouváte spolužákům a spolužačkám za nevědomí o dění v 50. letech, protože jste byl z prominentní rodiny. Na začátku 60. let jste vstoupil do strany. Kdy se vám vlastně vyjevilo tajemství 50. let, všechny ty zrádnosti socialismu? Vstupoval jste do strany s vědomím o její minulosti a chtěl se stát jejím napravovatelem ůebo tu byla jakási potřeba udělat pro věc socialismu něco pozitivního? Anebo třeba jen proto, že se příležitost nabízela? P: Můj vstup do té strany byl ovlivněn zajisté rodiným prostředím (otec byl členem KSČ už před válkou), neméně ale i prostředím, kde k němu došlo, což byla právnická fakulta v Praze. Tam se mi zdálo, že ty nejotevře- néjší hlavy, nejkritičtéjší a nejodvážnější lidé jsou ve straně. V měřítku té fakulty tomu tak asi bylo. Měl jsem se ale ptát, zda to platí o společnosti jako celku. A také kde jsou ti, kteří by na té fakultě měli učit — možná místo nás ale neučí. To jsem se neptal: nezažil jsem žádný takový otřes, takové vykolejení, abych se rozhlížel méně důvěřivě, méně zaslepeně. Na to, abych na to přišel sám a bez otřesu, bez vykolejení, jsem tedy zřejmé neměl. To je vážná vada zraku a musím s ní už provždy počítat. Já si ovšem myslel, že ty otřesy jsem zažil ale moje „průsery“, to byly jen banální lapálie, nic víc. To jsem však pochopil až později. Ne později, pozdě! To všechno se nedá nijak odvysvétlit. A ani žádné dodatečné strádání není zárukou, že tahle vada vidění zmizí — i když si to hodně lidí myslí. Já pro jistotu ne. Otázka, co jsem věděl a co nevěděl, je samozřejmě nepříjemná, ale nelze se jí vyhnout. Pochopitelně jsem leccos věděl, samozřejmě ne všechno. Abych řekl upřímné, dneska se divím, jak málo jsem byl důsledný ve vy124 [pageend126]vozování závěrů i z toho, co jsem věděl. Říci, že jsem byl asi dost lehkomyslný, je lichotivý eufemismus. Nebyl jsem v těch 60. letech pod významnějším tlakem, naopak, leccos se mi dařilo, a ještě jsem měl dojem, že stojím v prvních řadách odvážných bojovníků za pravdu. Směšné. Kdesi jsem stál, ale bylo to tam, odkud ty první řady nebyly ani vidět. Myslím ty skutečně první, v nichž komunisté nebyli. Takže já jsem sice byl kritický, ale když to dnes vidím, tak můj kriticismus byl povrchní a především nemířil na mé vlastní názorové pozice. Kdybych osobně zažil nějaký drsnější protitlak, snad bych se dostal v myšlení dál. Říká se tomu „podíl průseru na polidštění komunisty“. Takhle jsem se prostě vezl s dosti obecným optimismem, s nadějí, že se to tady zlepšuje a bude zlepšovat. Když se na to dnes dívám, vidím, že to byl příjemný impresionismus myšlenkově nedůsledný, mravně laxní. Co jsem nevěděl, vědět jsem mohl, kdybych se byl býval víc znepokojoval tím, co jsem přece jen věděl. L: Víte, mě na komunistech nejvíc iritují jejich věčné přísliby. Oni neustále tvrdí, že to, co je teď, ještě socialismus není, že ten pravý socialismus teprve přijde. P: Tak to vás irituje přesně to, co vás iritovat má. L: Podle nich socialismus bude něco, čemu jsme už na stopě, co bedlivě sledujeme a k čemu se jaksi neomylně blížíme. Ovšem jak vidíme, když dnes okrývají v Rusku karty o své minulosti, toto přibližování se k cíli táhne se už celou historií socialismu a jediné, co se měnilo, že přibývalo mrtvol. Takže žádná „příští stanice“, už toto je socialismus. Stalin to byl socialismus, u nás Gottwald, všecko, co se událo, byl, a co se děje, je ten skutečný socialismus. Nikoli nějaká vidina, jakýsi příslib do budoucna, ona třináctá komnata. Socialismus je právě to, co je. P: Ano, to je ten utopický moment v myšlení komunistů. Tím si vysvětlí všechno. L: A který v podstatě všecko ospravedlňuje. P: A když toto člověk slyší ještě dnes, tak prostě žasne. Jsem dodnes celý nesvůj i z toho, že jsem se v 60. letech s touhle vlnou utopického optimismu do té míry ztotožnil. Nemohu ale říct, že by mně šlo o socialismus jako o nějaký ideál. Žádoucí změny jsem se žádnou ideologickou vizí už nespojoval, leda potud, že jsem neviděl, že socialismus se takovým změnám bude doslova zubynehty bránit: nepřeceňoval jsem jej, to ne, to spíš podceňoval. Bral jsem jej jen jako jistou tradiční vizi světa, nikoli jako mocný stroj, jako parní válec, který je k nezastavení. Komunistickou stranu jsem viděl takovou, jaká se mi jevila v nejbližším okolí, a to bylo hodně pošetilé. O nastolení nějakého ideálního společenského řádu mně v době, kdy jsem do strany vstupoval, nešlo. (Jako pionýr jsem ovšem mocně planul!) Ale kdybych řekl, že jsem do strany vstupoval se sebezapřením, tedy zcela nezištně, proto, abych pragmaticky, skrze ní, poměr pomáhal zlepšit, pak bych si asi fandil, protože tak ryze účelové jednání, v určitém smyslu pochopitelné, to bohužel nebylo. Dělalo mně asi dobře, že jsem tam s některými lidmi. 125 [pageend127]Nebýt tam s jinými, toho jsem si cenit neuměl, moc jsem jich neznal, myslím zblízka ne. Takže mé hříchy nejsou ani tak ideologické, že bych byl v zajetí nějaké ideální představy, jako spíš etické a praktické, že jsem neprohlédl, co strana ve skutečnosti je, a nechal se obalamutit tím, jak se mně jevila v dosti výlučném prostředí fakulty. Ospravedlnit se to nedá. Snad se o to ale ani moc nepokouším? Ale ještě pár slov k tomu utopickému myšlení. To slovo samo o sobě nezní zvlášť odpudivě. Zdá se, že znamená něco jako vztahování se k ideálu, byť třeba přepjatému. Že bez ideálů nebylo by ani těch malých zlepšení. Ve skutečnosti je tomu jinak a utopické myšlení je skoro vždycky nebezpečné a scestné. Co tito lidé předpokládají a proč uskutečnění těch svých projektů pořád odkládají? Jsou to lidé, kteří nepochopili, a už asi nepochopí, že člověk je jen obtížně zdokonalitelný. Může sice a má žít a pracovat dejme tomu ku obrazu Božímu, ale je stále jen na cestě. Není v cíli, nikdy tam — na tomto světě — nebude. Snad to ale tihle utopisté nějak intuitivně tuší, a proto se od člověka obracejí k lidstvu: když to nejde s hříšným (neuvědomělým...) člověkem, zkusme to s ideálně zorganizovaným lidstvem! Všechny utopie se týkají organizace, všimněte si toho. Křesťanské nároky na člověka se jim jeví jako neprakticky „moralistické“. A tak tito utopisté nechtějí toho původně mnoho po člověku (to jest ani sami po sobě), ale všechno si slibují od lidstva. Člověka začnou masírovat, až když se do obrazu ideálně zorganizovaného lidstva odmítá vejít. Uskutečnění projektu se stále odkládá, masírování lidí zato neustává, ba přibývá... Obtíže se zdokonalováním člověka se projevují tím, že určité žádoucí cíle lze jen velmi obtížně uskutečnit zároveň. Spíš platí, že se v té či oné míře vylučují. Ideály jako rovnost a svoboda jsou v čisté podobě neslučitelné. Ale asi nejen v čisté. Můžete vedle sebe docela dobře kumulovat horší a špatné vlastnosti lidských uspořádání: systém může být nevýkonný, nesvobodný, s velkými sociálními rozdíly. A nádherné to k sobě pasuje! Co už k sobě nejde, to je aby byl systém výkonný, vykazoval sociální rovnost a zároveň aby člověk v něm byl svobodný. A právě představa, že uspořádání, kde se kýžené hodnoty uskuteční vedle sebe, je možné, je u kořene všech utopických představ. A protože jsou to představy velmi svůdné, budou tito lidé vždycky v pokušení pomoct jim, takže když to nepůjde samo, tak se někde trochu přitlačí... Základní kritické východisko v úvahách o socialismu jako typu státu musí být někde tady: že člověk není dokonalý tvor a nikdy jím nebude, že lidská společnost bude vždy uspořádána tak či onak nedokonale a nedůsledně, a že jde pouze o to, jakou variantu nedokonalosti si realisticky zvolíme — podle našeho vlastního gusta. A to není otázka kvantitativní, odstupňované nedokonalosti. Jsou různé typy nedokonalostí, v jednom uspořádání dávám přednost svobodě, a v druhém sociální rovnosti. Nelze říci, co je víc. Společnost by si sama měla rozhodnout podle svých vnitř- 126 [pageend128]nich hodnotových preferencí a v souladu se svými tradicemi — co je pro ni přijatelnější. A měla by mít možnost takovou volbu vždy znovu korigovat. Ale v každém případě to někde bude vždycky kulhat. Představa, že ideály slučitelné v konečné instituci jsou, a že k tomu je třeba jenom vhodného institucionálního uspořádání, je u kořenů marxismu, socialismu. Jejich těžiště se soustřeďuje do toho institucionálního uspořádání, do systému, jak se říká. Člověk z toho prý jen zprvu v podstatě vypadává, protože jde o to, že musíme změnit nejdříve společenské prostředí, aby se „nám“ proměnil člověk... Křesťanské pojetí společnosti je skeptičtější, realističtější. Vyplývá z něj, nemýlím-li se, že jen tak, jak se změní člověk, změní se i společnost, a že to bude nejspíše jenom „o trochu“. Paradoxně ovšem náročnější je právě křesťanství, protože je náročné vůči člověku, a nikoli vůči nějakému systému či lidstvu. Toto je také jeden z kořenů konzervativního myšlení, které osobitě přejímá a proměňuje do svých kategorií důležitou představu prvotního hříchu jako šifry onoho základního lidského určení, totiž naší nedokonalosti. Ať už tomu říkáme upadlost nebo hříšnost, v zásadě jde o nedokonalost, která není čímsi konstantním, ale přesto vždycky zůstane nedokonalostí. S odmítnutím křesťanství je marxisty a socialisty samozřejmě odmítnut i tento předpoklad a vychází se z toho, že všechno je jenom otázka vhodného institučního uspořádání a když to bohužel bude nutné — vhodného přitlačení, příslušné indoktrinace — a nejvyšší hodnoty, nejkrásnější ideály se vezmou za ruce a budou si nádherně rozumět. Nebudou. Nikdy nebudou. L: Doplnil bych to o stanovisko, že člověk se rodí s právem svobodné volby, jak naložit s vlastním životem. Tedy rovnost vidím v možnostech šancí, nikoli v nadání a schopnostech šancí využít. Západní demokratické systémy nabízejí občanovi možnost svobodně se rozhodnout o své existenci. V socialistickém systému je občan nucen do předepsaného způsobu existence, což se nejelementárnějším způsobem projevuje například v pracovní povinnosti. A toto nalinkování existencí vede nejen k zestejnění, ale nepřímo právě k onomu rovnostářskému uspořádání společnosti. P: To, jak jsme už dnes rovnostářsky zformováni, platí jenom potud, že to asi lze empiricky potvrdit, nikoli potud, že bychom se s tím měli či mohli smířit. Neboť pak bychom se mohli v podstatě smířit i s poměry, jaké tu jsou. Ale chtít obojí, totiž abychom byli zároveň bohatší a svobodnější, a zároveň nadále „spravedlivě“ zarovnaní v řadě, to je zase jen utopie. Zvláštní aleje, že našinec, který má tak říkajíc „bolševika“ plné zuby, se s ním v tomto směru shodne! Zdá se, že zdejší systém dovedně využil určité české tradice, posílil je socialistickou demagogií, pokud jde o nesnesitel- nost sociálních rozdílů, a dnes už si nás tak zadaptoval, že je skutečně otázka, jsme-li vůbec ještě ochotni k nějaké důsažnější změně pokud jde o rovnostářské uspořádání společnosti. Takže není asi možné zbavit se nejkřiklavějších nedostatků, a přitom zachovat zarovnanost českých řad. Že to nejde, musíme si připomínat co možná často. Vůbec jsme si osvojili řadu 127 [pageend129]nectností, které režim chytře toleruje, protože mu hrají na ruku, od nejbanálnějšího flákání se v práci až k závisti a nepřejícnosti. Všechny tyhle špatné vlastnosti, které v nás režim povzbuzoval, mu skvěle vyhovují. Takže byste asi musel, kdybyste chtěl systém reformovat, začít říkat nepříjemné věci také lidem, nejen režimu. Samozřejmě nás všechny v to počítaje! Vždyť skoro každý se na tom marasmu podílí. Prostě jsme se v něm zabydleli. Kdekdo máme více či méně máslo na hlavě. Kompromitace je vůbec nejúčinější metoda konformování a kontrolování lidí. Nechci to přehánět, jen bych rád uvedl na pravou míru údajnou propast mezi režimem a českým člověkem roku 1988. L: V roce 68 jste byl ještě členem strany, ale v následujících letech jste na rozdíl od mnoha reformních komunistů svoje postoje a názory nechci říct radikálně, ale zásadně — pozměnil, pozvolna přehodnotil. Chtěl jsem se zeptat, co stálo v pozadí takového přerodu? Mnoho lidí starší generace setrvalo na svých reformně komunistických názorech a setrvávají na nich dodnes, což se projevuje v jisté euforii zejména ve vztahu k současnému dění v Sovětském svazu. Vy jste se, podle mého názoru, snažil s touto minulostí jaksi vnitřně rozejít. P: Jako se nemohu nikterak šetřit pokud jde o dobu před rokem 68, tak zase nemám důvod shazovat to, co se se mnou dělo po tomto roce, protože to už snad bylo i z nějakých mých vnitřních zdrojů. Nepotkalo mě totiž nic tak hrozného, aby mě k přehodnocování donutilo něco vnějšího. Myslím vězení a tak. I když nevím, ztráta práce, kterou máte rád, to je velmi kruté... Snažil jsem se ne snad odříkat se svých bývalých kolegů a přátel, ale v každém případě programově vyhledávat lidi s úplně jinými názory na svět a konfrontovat s nimi své zkušenosti a své představy, protože jsem tušil, a pak už i věděl, že oni jsou blíž pravdě než já. Snažil jsem se vydrápat z malých a větších ghett poražených a uražených bolestínů a vyhledávat vlastně nepříjemné konfrontace s lidmi „jiného ražení“, jiných osudů, kteří mně pak pomohli konečně se snad zorientovat. Prvním motivem nebyla ale nějaká žízeň po pravdě prostě jsem jen nemohl vydržet v onom dusnu skuhrajících osmašedesátníků, zjevně neochotných podívat se na věci a tedy i na sebe — znovu a pořádně. Proto jsem hledal čerstvý vzduch, a tak jsem se dostal až k lidem, které jsem dotud neznal. Snad jsem byl nakonec přece jen naslouchavý a vnímavý pro lidi kritické k mým pozicím, ochotný se jejich námitkami opravdu zabývat a brát je vážné. Nešlo mně především o to, kdo má pravdu, pravda není něco, co se může „mít“, ale o to, jak je možné, že oni vidí tolik věcí jinak? A ukázalo se, že snad nejsem natvrdlý absolutně, že zkrátka jsem pořád ještě otevřený i pro jiné vidění skutečnosti. Prvním impulsem k prohlédnutí bylo však po 68. roce pryč z ghetta! Z atmosféry sedánků legionářů, vzpomínajících pořád na tu Piavu, jak jsme my byli dobří a oni zlí... Čím víc oni byli zlí, tím my jsme byli lepší to je ale hodně laciné. 128 [pageend130]L: Říkáte pryč z ghetta. Nechci vám samozřejmě vyčítat, že jste se stal signatářem Charty 77. Zdá se mi však, že Charta už řadu měsíců, spíše let, pracuje jelikož sama pocítila, že se stala jakýmsi uzavřeným spolkem na onom vymanění se z ghetta. Načež vy jste se hodlal vysvobodit z jednoho a pravděpodobně nevědomky se dostal do ghetta druhého, z kterého jste se opět řadou „konfliktů“ snažil vyprostit. Mám totiž dojem, že po takových dvou letech muselo být jasné, vnímavějším a citlivějším lidem už na sklonku 77. roku, že se vytvořilo nové ghetto, kde je znovu nedýchatelno, dusno a husto. P: Nevím jestli to muselo být takhle jasné. Ale už v pol o vině prvního roku Charty jsem psal první vlastně varující text, nazval jsem jej „Dizirizika“. Šlo v něm o to, co všechno chartistům hrozí — s výjimkou StB. Po počáteční euforii se samozřejmě alespoň u mne musel dostavit „trest“, určitá kocovina vystřízlivění, protože za euforii se asi vždycky platí. Ale zážitek pospolitosti, kterou byla Charta v prvních měsících, je v moderní společnosti dosti výjimečný, lze jej jinak zakoušet asi jen za cenu úplného vypojení se z ní, v nějaké komuně, co já vím, a tady to najednou fungovalo a vypojit jsme se nechtěli, právě naopak! Neříkám, že jsem Chartu podepsal pro to ovzduší, které v ní zprvu panovalo, takovou fantazii jsem neměl, abych si představil, jak se to bude vyvíjet. Ale euforie zdála se všechno tázání umlčovat, tedy zprvu, člověk se dnes až leká toho, s jakou vstřícnou ochotou tu celou atmosféru vnímal. Během několika měsíců tolik nových tváří lidí, s kterými se člověk cítí jako s blízkými, tolik vztahů, které se jevily jako úžasně přátelské, a to všechno se přitom odehrávalo jako ve zrychleném filmu, všechny opony a kulisy náhle jakoby padaly atd. atd. Ale protože Charta není, a ani nemůže být, celou pravdou o naší společnosti, a o tom, jak se dostat z toho svrabu, musíte za iluzi, že jste na tu pravdu rovnou kápl, prostě zaplatit. Máte-li oči k vidění a hlavu k myšlení, po čase leccos vidíte zajisté ne vzhůru nohama, ale jaksi reálněji a jste v rozpacích nad svou ochotou tolik toho vsadit na jednoho koně. Tedy já, ne vy... A začínáte se vyprošťovat, jak říkáte. Vy říkáte „z ghetta“, možná by se také mohlo mluvit o „ponorce“ a o „ponorkové nemoci“, ale především se vyprošťujete ze svých vlastních pošetilých představ. A když se tak vyprošťujete, pomáháte si občas i nadsázkou, siláctvím ve slovech, ...holt žádná sláva, pane Lederer. Žádná sláva, ale když vždycky odoláte všemu pokušení, nebudete sice litovat těch či oněch poklesků, ale může vám zato přijít líto, že jste vlastně pořád stál za bukem. A že jste se tak uzavíral novému poznávání — v neposlední řadě poznávání sebe samého. Po nějakém čase jsem zkrátka pochopil, že jistou část vnitřního patosu a soudržnosti dodává Chartě odpudivá represe. Že tedy nevyzařují jen z ní samotné. Ale to je přece samozřejmé! To nemělo překvapit! Všímáte si, doufám, že zpochybňovávám více sebe než to přese všechno úctyhodné společenství? L: Věkem jste zhruba o půl generaci starší, tedy i podstatně zkušenější. 129 [pageend131]Navíc si myslím, že vás v příznivém věku zastihla doba politického uvolnění.V roce 68 vám bylo 27 let, čili jste stihl pofesionálně vyzrát nebo se alespoň něčemu naučit. Vystudoval jste a mohl na stránkách tehdy relativně svobodných novin a časopisů psát a polemizovat. To jsou nedocenitelné zkušenosti. To není výčitka, to je danost. Mně bylo tehdy 15 let, čili vašich 27 mně bylo až v roce 80. Takže start generace mých vrstevníků spadal do těch politicky nejtužších let, mám na mysli polovinu 70. let a následující roky. Přesto mám dojem, že tu najednou stojíme vedle sebe proti kolosu totalitní moci a nevíme si rady. Chci se zeptat, jestli máte nebo víte o nějakém receptu, jak na to? Zdá se mi, jako by všechno v naší společnosti spělo k horšímu. A ten úpadek je zřejmý na každém kroku. Nicméně nutno přiznat, že se ani vedle toho oficiálního marasmu v podstatě nevytvořila žádná skutečně smysluplná alternativa. Nebo máte dojem, že někde něco existuje? Něco, co by lidi opravdu strhlo. Protože řada lidí si skutečně láme hlavu jak na to, jak žít, co dělat. Nejsou ochotni se smířit s daným stavem, se svými životy, které se jim mnohdy zdají úplně zbytečné a zmarněné, když od pondělí do pátku pracují na „bolševika“, tedy na státním, a víkendy tráví na svých chalupách a dělají na svém, přičemž tento stereotypní rytmus je jaksi neuspokojuje, protože přesto mají pocit, že vlastně nežijí plnohodnotný život. P: Kdybyste se mě zeptal před pěti lety, tak bych vám řekl hned v první větě v podstatě banalitu, i když pravdivou, že situace je momentálně zablokovaná, ale že musíme být každý tam, kde právě jsme, jak v zaměstnáních, v přátelských kroužcích a vůbec všude — co možná připraveni, aby až nějaká situace nastane, mohli a uměli jsme ji rozpoznat a využít. Ale co se nestalo? Jistá „situace“ už nepochybně nastala — a nic! Myslím si někdy, že tento národ je prolezlý skepsí pomalu jako zhoubnou nemocí. Ale pořád mám navíc ještě trvalejší dojem, že Čechy a Morava jsou díky svým složitým osudům přece jen složitější případ, že totiž geologicky vzato jsme dosti nepřehledný útvar krasový, že jsme zkrátka krajinou ponorných řek. Pořád nejsem přesvědčen, že zmíněná skepse nás charakterizuje beze zbytku. Že nám není už vůbec nic svaté. Že nejsme schopni víry, nadšení, oběti. 68. rok dosvědčil, že tyto ponorné řeky existují, neboť se ukázalo, že lidé mají překvapivě slušnou historickou paměť, smysl pro staré i prastaré symboly, pro posvátné, možná i ty schopnosti podnikatelské, o kterých jsme mluvili. Že se dokáží nadchnout. Nerad bych hádal na naše možnosti jako národa, protože si myslím, že mnoho je pořád skryto, a to tak, že je to skryto i před těmi, kteří to usilovně hledají. A poslední léta a měsíce ukazují názorně, že naše skepse je opravdu velmi patentovaná, protože na tu situaci, jaká se vskutku naprosto nečekaně otevřela, se zatím událo pozoruhodně málo. Dá se to ovšem říci i optimisticky, že ty řeky se někdy za- nořují dosti hluboko, tedy že nevysychají, jen že dosud... L: Mluvíte o skepsi. Vím, že skepse není příliš konstruktivní, aleje potřebná. A tady panuje určitá únava ze skepse. Ale zárověň si musíme uvědo- 130 [pageend132]mit skutečnost, proč ona skepse v našem národě tak dobré zapustila kořeny. Není to právě v důsledku po dlouhá léta vnucovaného budovatelského optimismu? Ti lidé si dobře pamatují, že jejich úsilí vlastně k ničemu nevedlo, že skoro všechno stejně dopadlo špatně, že ten optimismus se jim nakonec vymstil. Takže to není skepse jako taková, ale spíše únava z programového optimismu. Prostě lidi už neskáčou a nechtějí naletět na jejich připitomělé frázičky a dokola proklamovaný optimismus. P: Samozřejmě to lze takto nazvat, a možná je lepší říkat tomu únava z optimismu než skepse. Je to instinktivní obranná reakce českého člověka. Český národ opravdu jen tak na něco nenalítne, což má samozřejmě svůj rub, protože také jen tak ničemu neuvěří. Nevěří ani sám v sebe. Nemáme dost sebevědomí, dost sebeúcty, což je, řekl bych, ta horší stránka naší skepse. Navíc tato společnost přestává komunikovat. Režimu se podařilo společnost atomizovat na jednotlivce či na určité víceméně uzavřené skupinky, přičemž s komunikací napříč generacemi se lze setkat snad ze všeho nejméně. Lidé, kteří mají pocit, že něco vědí, nebo že něco pochopili, by měli aktivně hledat příležitosti své vědění a zkušenosti zprostředkovávat mladším. A ti, kteří se rozhodli být viditelně v opozici vůči tomuto režimu, by měli hledat kontakty se slušnými lidmi, kteří zvolili jinou varinatu odpovědnosti, daleko vynalézavěji, s daleko větším smyslem pro vcítění; měly by tu padnout všechny malicherné prestižní a osobní předsudky a zábrany. K tomuhle dosud, myslím si, nedochází. Setkání jsou nahodilá a zdaleka ne vždy končí vzájemným pochopením, takže v této společnosti se všecky problémy nebezpečně městnají. Ideální šance pro sociální demagogii. Prostě jsme se naučili komunikovat pouze v zavedených skupinkách, kde si rozumíme beze slova, kde si krásně nahráváme na smeče, ovšem je to pouze hra na dialog, nikoli oživující komunikace. L; Ve svém „Přání republice“, které bylo v úvodním čísle Lidovek jakýmsi komentářem k situaci u nás, nabízíte pro naši společnost pauzu velkorysosti, která by mohla být začátkem rozhovoru o společných zájmech. Chtěl jsem se zeptat, zda lze v Čechách hovořit o společných zájmech, jestli v této roztříštěné, atomizované společnosti lze najít a tedy existuje vůbec nějaký společný zájem? P: Já si pořád myslím, že toho společného je tu přece jenom trochu víc než se zdá, ale problémy a návrhy řešení by se měly formulovat velmi opatrně, a opět s prominutím, jemnocitně. Jakmile se problémy začnou odívat do slov a do termínů, které jsou zapojeny do nějakých ideologických či dok- trinálních kontextů, ukazuje se hned, že tu vůbec žádná domluva možná není. Taková komunikace, která by určitě choulostivé problémy na čas opouzdřila holou, provozní věcností alespoň pro jakési nastartování, pro počátek nějakého rozumnějšího fungování této zdaleka nikoli homogenní společnosti, a určité nejkontroverznější, nejkonfliktnější otázky by na čas odsunula z proscénia, taková komunikace by snad umožnila nalézat některé společné zájmy. Dobře vím, že mnoho lidí si myslí pravý opak: 131 [pageend133]jedině maximální, bezohledná oteřenost pomůže vyvětrat tento chlév! Jako intelektuála mě to samozřejmě láká — ve slovních půtkách jsme přece doma, ale jako občan bych se toho chtěl přímo programové odříci. L: Což o to; nabídka velkorysosti je dobrá a snad správná. Ale obávám se, že tato garnitura na nic takového nepřistoupí, protože oni dobře vědí, že po nastartování se mašina rozjede a pak dojde i na další problémy, a tím se strhne celá lavina dlouho neřešených problémů a otázek, až by došlo i na jejich zodpovědnost za vše, co zde po 20 let konali. A i kdyby se jim nakrásně nic z toho nepřipomínalo, tak by se alespoň vyjevilo, že ta mašina funguje i bez nich, což by bylo připomínkou toho, že oni jsou zde zbyteční, že nejsou ani v mnoha případech kompetentní, a že tedy oni nejsou těmi lidmi na správném místě. P: Ale já nemám na mysli politbyro! Já myslím lidi, kteří jsou v druhých, či spíše ve třetích a dalších řadách. L: Ale to je právě ta obrovská mašina. P: Vy si myslíte, že všichni jsou zainteresováni stejným způsobem? L: Stejným způsobem asi ne. Ale udělejme si srovnání s Ruskem, proč tam přestavba pořád nefunguje tak, jak by měla. Připusťme, že tamější politbyro — kromě několika jedinců, kteří tlačí vývoj zpět — jsou stoupenci progresivních změn. A že Gorbačov má opravdu nejlepší úmysly, protože je nucen skutečně tu mašinu dostat do pohybu a přesto s ním aparát nespolupracuje, nebo jen částečně. To mě stále zaráží. Čili jak vidno nejde ani tak o politbyro, jako spíš o tu obrovskou aparátnickou mašinu. P: To je ale rozdíl Ruska a nás. Tady přece jenom jakési tradice, či vzpomínky na tradice existují, ale v Rusku nic takového není. (Ikdyž co já vím... Povědomí tragicky lidského údělu tam také díky velké ruské literatuře — nepochybně existuje. To zase chybí nám.) Kromě toho tam přichází reforma zatím především shora. Tady se společnost ještě v 68. roce obnovovala zezdola nahoru. A já tu mám na mysli lidi, kteří jsou dnes ve společenských strukturách výš než já či vy, kteří tam mohou udělat víc než my. Opravdu nemyslím na politbyro. L; Já také nemyslím politbyro, ale střední článek. P: A tam někteří z daného stavu věcí profitují, ale jiní ne. Na tom bychom se snad mohli shodnout, že mezi lidmi, kteří se s tím prostě vezou, jsou také lidé, kteří se tím strašně trápí. A těmto lidem navhrněme začít odstraňovat největší absurdnosti tohoto systému, aniž bychom je museli okamžitě označit nálepkou, ideologického či doktrinálně zařadit a zhodnotit a jít přitom až k nějakým filozofickým kořenům nejrůznějších bludů. Když to začneme dělat takto pošetile intelektuálsky, tak se nedostaneme vůbec nikam, protože se to rychle zadrhne v bodě, kde lidé režimu ucítí, že mají znovu šanci, že nabíháme na klacky, střežící posvátná tabu režimu, a že škoda každé rány, která jde vedle. Ale těžko mohou protestovat proti odstranění evidentních absurdit pojmenovaných jen ryze věcně. Začněme tedy provozními otázkami, působme v duchu anglosaského smyslu pro understatement... 132 [pageend134]L: Jenže vedle té části, která je připravená a ochotná věci prosazovat a jít proti nejkřiklavějším absurdnostem, jsou ještě celé obrovské skupiny lidí, kteří nechtějí prosazovat žádné změny. A ti právě mají podporu shora, z té úplné špičky. P: Ale nás musí být víc a slyšitelných, naše argumenty musejí být neroz- bouratelné. Věcně fundované. Ale jak do toho začneme plést ideologie a vůbec „zásadní otázky“, tak se sami imobilizujeme. A tu při prohráváme ještě než se začala. Uchopme problémy za jejich praktické, „technické“ konce a po určitý čas abstrahujme od toho, co jsou jejich ideologické či dok- trinální základy, z čeho se zrodily, kde jsou jejich kořeny. Je to prostě výzva k určité slovní zdrženlivosti. Ukáži to na příkladu právních reforem: lze prosadit do právního řádu určité formulace lidských, politických a občanských práv a vypadá to náramné. Lze ale nechat obsahy těchto práv při starém, a zdokonalit procesní garance jejich obrany, především asi posilováním nezávislosti soudů. V Anglii žádná lidská práva v deklarované podobě neexistují, „jen“ souhrn velmi složitých procesuálních garancí, u- možňujících bránit se moci, která překračuje své pravomoci. Nad všemi lidskými a občanskými právy tam stojí obsahově „prázdné“, „neutrální“ právo na řádný soudní proces před nezávislým soudem. — To myslím oněmi provozními, „technickými“ konci problémů. Nemusíme přece pořád třímat prápory, označující, co jsme, kam patříme, koho či co odmítáme, proti čemu jdeme. S prápory a v dresech se nedohodneme na ničem. To je ale zbabělost, pokrytectví, řeknou jedni. To je pokus oklamat nás, řeknou druzí. Já bych řekl, že je to praktické a nehodlám se za to omlouvat. Krásných nepraktičností mám už po krk. Nezpomeňme, že jsme národ v mnohém už po dlouhou dobu rozpolcený — proti daleko homogenějším Polákům či Maďarům. Nemůžeme se pořád přít o zásadní věci, je jich tu pnlis. L: Mně se ta výzva pouze zdála trochu nekonkrétní, či málo praktická co se týče realizace takové nabídky. Nedovedl jsem si to jaksi představit. Protože společnost je v podstatě vedená nenávistí vůči režimu, není tedy ochotna udělat skoro nic. V lidech je než čirá nenávist, nic víc. Aspoň takový je můj dojem. P: Jistě, nenávist jde tak daleko, že mně občas připadá, jako by lidé byli zahryznuti do vlastního těla. Mají totiž pocit, že „oni“ mně či nám zkazili život, co já jsem mohl být, co moje děti atd. A z toho pak vzniká asi dosti rozšířený, problematický pocit jakéhosi „práva na odškodnění“. Tady jsme u kořene asi většiny pololegálních až kriminálních aktivit: vždyť já mám přece právo vzít si to „od nich“ zpátky! Čili tuhle nenávist buď mohu živit, anebo se pokusím odvést její energii nějakým užitečnějším směrem. Říkáte, že se vám to zdá málo praktické, dokonce zcela nekonkrétní. Praktičnost vidím v tom, že se konkrétní možnosti a to málo, na čem se snad přece jen dohodneme, vyjeví až když odložíme naše zásadní postoje stranou. Pak se teprve ukáže, doufám, že 133 [pageend135]něco společného pořád ještě máme, i když se to bude týkat třeba jen nepořádku na dvoře, věcí úplně triviálních. A jakmile se dokážeme dohodnout o tom, že ten dvůr uklidíme, najednou se objeví možnost dohodnout se i na něčem jiném, možná už důsažnějším... Mluvím jako prorok? Prapory na čas tedy odložme, abychom si uvolnili ruce k něčemu užitečnějšímu. Ale jestliže budete mít pravdu vy s vaší základní námitkou, že lidé tady už nemají společného nic, pak není o čem mluvit. Na takovou představu nemůže ovšem člověk hned tak přistoupit, i kdyby ho o tom leccos přesvědčovalo, protože se proti ní všechno v něm vzpírá. Takže to, co já si jako možné východisko představuji, je vlastně dost náročné, a ne že ne. Rád bych, abychom mysleli pokud možno důsledně, abychom viděli a pojmenovávali věci co možná přesně. To přece ale neznamená, že to také musíme mít stále na jazyku tam, kde jednáme jako odborníci, či jako občani. Já přece i s vědomím toho, co to ten náš socialismus je, můžu aniž o tom pořád mluvím, aniž v tomto smyslu stále působím a agituju — dělat určité užitečné věci, na kterých se shodnu i s těmi, kteří mé názory nesdílejí. A chci, aby člověk v sobě udržel oba tyto nároky. Vůbec nechci, abychom si přestali klást poslední otázky, abychom nehledali poslední odpovědnost, neodkrývali poslední podstatu našich malérů a nezdarů. Zároveň bych ale chtěl, abychom byli vnitřně více zkáz- nění, aby posedlé zásadničení neustále nerozněcovalo společenský život. L: Co teď řeknu, nemusí být tak docela pravda, ale pokusím se vyjádřit přesně. Mám dojem, že se vytvořila zvláštní situace, jakýsi labyrint chodeb, ve kterých se občané mohou beztrestně a vlastně bez jakékoli odpovědnosti pohybovat. Právě z toho ve mně vzniká pocit, že se ani na těch nejelementárnějších věcech lidé nejsou schopni, nechtějí a ani nemohou domluvit. Třeba jak jste říkal — dohodnout se o nepořádku na dvoře. Ale oni se o tom ti lidé nedohodnou. Protože dotyčný, který má dvůr na starosti, se vymluví na předpisy, jelikož dnes už jsou předpisy prakticky na všechno, což dříve neexistovalo. Na problémy, na provoz čehokoli se hledělo přirozenýma očima vzniklých nedostatků a z nich vyplývajících potřeb a opatření. Co dnes není. Nyní se všude nastolila optika a vláda předpisů, proto se lidé v tomto systému nejsou schopni dohodnout na ničem. Jak se má uklízet dům nebo svinstvo na dvoře ? Podle předpisů nebo podle potřeby ? Samozřejmě, že se bude uklízet podle předpisů. A každý vám snese tisíc argumentů pro takový přístup, počínaje právě těmi předpisy, pres všeobecný nepořádek a konče poznámkou, že se za těch pár supů, které za to má, honit nebude. A celý tenhle bludný kruh, když ho budete chtít rozetnout, končí u soukromého vlastnictví, protože vlastník domu by se s takovým správcem jednoduše rozešel. Na udržování domu v čistotě přece stačí docela obyčejný selský rozum. Když je špinavý, umyje se. V socialismu, jak vidíte, je to prakticky neřešitelný problém. A tak domy, dvory, ulice zůstávají neuklizené. A to jsme vybrali jednu ukázku. Tak je to ale prakticky se vším, což je na celé věci nejneuvěřitelnější. 134 [pageend136]P: Zatím tady soukromí majitelé domů, zaměstnávající správce, nejsou, takže to musíme udělat sami, nebo lépe po dohodě s ostatními. Že to je dosti těžké, mi nemusíte říkat, to já vím. Sám chodím několik dní kolem papírů u našich popelnic. Přitom je mi z toho špatně, víc ale z toho, zeje neuklidím, než z toho svinstva. Cítím tedy, a doufám, že něco podobného cítí i jiní, že se — zatvrzuju! Je to ten mechanismus zatvrzování srdce, známý z druhé knihy Mojžíšovy. Právě těmi drobnostmi, které neudělám, a přitom mám a mohu je udělat, nebo které udělám, ačkoli jsem je udělat neměl, se to zatvrzování nejvíce přihází. Malé poklesky uvolňují cestu větším. L: Vždyť ale toto udělat není ve vaší kompetenci. P: Ale já tady zatím na to nikoho nemám, ani vy ne! Mechanismus zatvrzování, to jest nakonec zatvrzování smyslu pro pospolitost, pro to, že je nějaké „my“, a nejenom „já“, funguje naštěstí spolehlivě v obou směrech. Spolehlivě zhoršuje váš vztah k tomu „my“ až k jeho úplnému popření, ale jakmile se mu postavíte a uděláte, co jste už dávno udělat měl, tak se přímo zázračně začínáte uvolňovat pro pozitivní reakce, postoje. Vzniká určitá řetězová reakce, která se samozřejmě kdesi zastaví, protože jsme jen lidé a situace je a bude dlouho celkově nepříznivá, že ano, ale já jsem vždycky překvapený a vlastně zaskočený, jak mě takový banální čin, kterým vybočím ze sféry působení tohoto zatvrzovacího mechanismu, vlastně snadno a rychle uzpůsobuje pro slušnější, kooperativnější soužití s ostatními. Čili pokud tu ti zjednaní správci nejsou, budeme muset určité věci dělat sami, bez ohledu na kompetence. Aby vzniklo prostředí, ve kterém se budeme vůbec moci dohodnout, třeba o těch správcích. L: Já se obávám, že k tomuto spolupůsobení je ochotna opravdu malá část občanů. Snad křesťané, kteří jsou ochotni udělat věci bez nároku na odměnu, ale jinak málokdo. Spíš všeobecně panuje názor: když za to nic nemám, tak také nic neudělám. Ale oni ti vedoucí v organizacích nemají právě ani prostředky, kterými by lidem mohli slušně zaplatit. Takže občas věci obcházejí v podstatě kriminálním způsobem, aby lidem mohli dát peníze, když po nich žádají mimořádný výkon — právě výkon, který je už něčím víc, než žádají předpisy. Jinak k tomu lidi nedonutí. P: Já si nemyslím, že lidi půjdou víckrát než jednou za rok z nějakých křesťanských či jakých ideálních motivů v sobotu uklízet za někoho město, když za to nebudou peníze. Mám na mysli spíše drobnosti všedního života, kterými si hrozně ztrpčujeme život. Jsme prostě asi málo ochotni z tohoto stereotypu, v podstatě nepřátelského k čemukoli, co nás přesahuje, vykročit. Je toho tolik v našem společenském životě, co není jenom otázkou kompetencí či peněz, nýbrž vykročením ze sobectví, do kterého nás režim zahnal a do kterého jsme se, po pravdě řečeno, nakonec zahnat nechali. Ochota k takovému vykročení samozřejmé nemění poměry, mění ale ne- zvažitelně společenskou atmosféru, mění totiž vás a mě, oba jsme pak na tom o trochu lip, najednou vidíme, že ono by patrně to, co se nám před 135 [pageend137]chvilkou, když jsme byli ještě zatvrzení, zdálo nemožné, že ono by to snad přece jen šlo! Jsme rázem vnímavější pro to, co ještě není docela ztraceno. Na druhé straně nás ve stavu zatvrzenosti nutí cosi vidět ty, řekněme křesťany, jako úplné pitomce, nebo je vůbec nevidět, nebo si je vysvětlit tak, abychom jejich výzvou k nápodobě v podstatě nebyli osloveni. Mluvím tedy o jakémsi pozitivním psychologickém mechanismu, nikoli o změně poměrů, nýbrž zatím jen o změně nás samotných. L: Ovšem proti procesu zatvrzování, který — pravda — sám také často pociťuju, stojí argument kompetentnosti, odpovědnosti za svůj úkol, za svěřenou práci. Daný úkol prostě splním s nejlepším svědomím. P: Ne vždy to uděláte s tím úplně nejlepším svědomím, protože se to občas na vás tak nahrne, že si řeknete, že tady nikdo nic nědělá pořádně, jak by měl, tak co. Neříkejte, že ne. Souhlasím s vámi, že řada věcí provozního charakteru musí být věcí kompetence a spravedlivé odměny. Ale nejdříve se asi musí vytvořit atmosféra, aby se vůbec chtělo k té kompetentnosti věcně směřovat. A ta začíná doslova drobnostmi. Na začátku je nějaký dobrý skutek. Od toho všechno začíná. A nikoli od globální úvahy, která má v těchto končinách už dlouho jen jediný závěr, totiž že všechno je to ztracený... Mnohá nedorozumění v souvislosti s připomenutím masarykovského konceptu „práce drobné“ pramenila svého času ze zkratkové interpretace: taková práce by ovšemže neměnila poměry, ale lidi, kteří by pak více chtěli, a snad i mohli měnit ty poměry... L; Já se stále asi nedokážu přesně vyjádřit k tomu problému společného zájmu. Moje výtka směřuje k místu, kde — mám dojem — už jakýsi společný zájem vlastně existuje. Aleje to společný zájem „zelinářů a tajemníků“, abych vás citoval. Jedni nenávidí druhé, nicméně vskrytu, v tom podzemním proudu, jak jste říkal, společný zájem mají: a to jakousi rovnováhu prohranosti a neserióznosti vzájemně respektovat, prostěji mezi sebou nenarušit. P: Můžeme jenom odhadovat jak dalece je to takhle prorostlé, jak hluboko jsme klesli. Zdá se nám, že hodné, hodně hluboko, ale nevíme to přesně. Museli bychom být všichni vystaveni např. drsnému kritériu světových cen, abychom měli jasnější představu. Ceny se snad mohou u nás začít dělat už teď podle světových, i když ještě žádná konvertibilita není. Pochopitelně, že dostaneme všichni zabrat, jedni víc, druzí méně. Tahle drsná zkouška toho, jak na tom jsme, bude v každém případě spojená s nemalými újmami. Ovšem bez ní nelze s ničím pohnout. Ani rozetnout propletenec zájmů zelinářů a tajemníků. Znamenala by asi dost drastický pokles životní úrovně. Ziskem z takového kroku by bylo, že bychom naše výrobky a vůbec náš provoz vystavili konečně objektivním kritériím. Bez odvahy k tomuto kroku, který by v sobě zároveň obsahoval ono objektivní kritérium, hrozí, že tenhle „zelinářsko-tajemnický komplex“ zájmů bude i napříště silnější než cokoli jiného. Bez hrozby, že na tom budeme ještě hůř, než když ceny teď půjdou trochu nahoru, se nic nerozhýbá. Pochy136 [pageend138]bujete, že se společný zájem za dnešních podmínek začne vyjevovat, i když si uklidíme kolem popelnic... Bez určitého, velmi určitého pocitu ohrožení, že bude ještě hůř, se tu nemusí povést vůbec nic, to máte pravdu. Ale kdo sem ta kritéria vnese, kdo bude dobrovolně heroldem ohrožení? To může udělat jenom ten, kdo má větší zájem na blahu společnosti než na blahu svém. Nakonec si ale stejně ponechávám možná přepjatou, možná směšnou, možná i pošetilou víru, že to bude, obrazně řečeno, spíše ten, kdo papíry u popelnice na dvoře sebere, než ten, kdo je tam nechá. Všechno spolu nesouvisí, jak tvrdí marxističtí dialektikové, to by bylo totéž, jako říci, že nic nesouvisí s ničím. Ale něco s něčím určitě souvisí: nemusí nám to vždycky odhalit rozum. Dejme i na intuici — a na hlas toho orgánu, který se tak ochotně nechává zatvrzovat... Copak to neznáme z vlastní zkušenosti? L: Děkuji vám za rozhovor. V Praze v květnu 1988 Rozmlouval Aleš Lederer Petr Pithart OSMAŠEDESÁTÝ ROZMLUVY 18 Church Hill, Purley, Surrey, CR2 3QN England 137 [pageend139]Willy Lorenz MONOLOG O ČESKÉ ZEMI Opus bonum Herzogstr. 95, 8 000 München 40, BRD [pageend140]FEJETON JARO JE TADY - 88 Jan Vávra Protože novodobá tradice, alespoň jak ji postuloval nejplodnější současný fejetonista, velí, že v každém českém fejetonu musí být aspoň zmínka o počasí, začnu tím, že byla krásná májová sobota. Šeříky již sice odkvetly, ale zato ještě stále kvetly kaštany, sluníčko svítilo a Prahou províval příjemný větřík. Moje žena mě zatím, jako už pokolikáté, obvinila z toho, že ji nikam nevezmu. —A kam by sis představovala, miláčku? No někam do společnosti. Někam mezi lidi. Někam, kde by se něco dělo...! Jenže kam se v Praze chodí do společnosti? (Nemluvím o tom, kde se něco děje!) Mezi lidi se v Praze chodí bud do hospody nebo na různé typy diskoték a pokud nepatříte k nějaké sociálně exkluzivní skupině, která si pořádá vlastní večírky, moc možností vám nezbývá. Můžete se samozřejmě scházet se svými známými, ale to už postrádá kouzlo „chození mezi lidi“, kde čekáte, k jakým novým setkáním dojde a jaký společenský vír vás ten večer dříve či později strhne. Tentokrát jsem měl ovšem v rukávu trumfové eso. Dobrý přítel mi prozradil, že na Žofíně se koná zvláštní akce. Budou tam hrát již legendami opředené skupiny Garage a Laura a její tygři, ale to není důležité. Půjde hlavně o to lidi vyprovokovat, aby se bavili. No výborně, ale jak? — Jednoduše. Je třeba je přinutit, aby se projevili. Proto bude vstup povolen pouze ve společenském úboru. Džíny už nudí a je otrava se na ně koukat. Iniciativa je vítána. Již u vchodu budou vytipováni nejoriginálnější jedinci, kteří se zúčastní volby Miss a Mistra. Kromě předvádění svého exteriéru každý uchazeč bude muset na mikrofon projevit před celým auditoriem svou osobitost. Ať se ukáže! Vyhraje uvolněnost, spontánnost a fantazie...! Přiznám se, že jsem s účastí dlouho váhal. Ovšem žena rozhodla nekompromisně za mě. Takže jsem aspoň prostál půl hodiny před šatníkem, ve snaze oddálit tu strašnou chvíli, kdy budu vystrčen na pódium před pobavené pohledy mladíků a dívek a budu se muset bavit. Proto jsme na akci dorazili pozdě, v době, kdy Garage už dávno dohrála. U vchodu naštěstí nikdo naše oblečení neprohlížel, zaplatili jsme 60,- Kčs, dostali jako potvrzení razítko na ruku a byli vpuštěni. Právě probíhala přestávka. Před malým pódiem se skupina mladých mužů pokoušela přimět početné publikum, aby se projevilo. Lidé sice zvědavě přihlíželi, občas se z auditoria 139 [pageend141]ozvaly těžko srozumitelné výkřiky, sem tam i útržky zpěvu, ale jinak, přes vytrvalou snahu pořadatelů, nic. Nakonec se mikrofonu zmocnil elegantní blonďák, který začal sketovat ve stylu tradičního jazzu. Zpíval sice velice dobře, ale upadl do druhého extrému a od mikrofonu ho nemohli dostat. Nakonec sklidil potlesk, ale po něm se už nikdo neodvážil. Šli jsme si obstarat nezbytnou dávku alkoholu. Příjemné bylo, že věkový průměr se pohyboval kolem třiceti, když pominu několik padesátiletých notorických vymetačů všech pražských podniků. Už z letmého pohledu bylo jasné, že z původního záměru uspořádat MODE SHOW, jak stálo na pozvánkách, mnoho nezbylo. Vyskytly se sice úchylky typu jistého intelektuálního excentrika, oblečeného do bleděmodrého obleku s červeně proužkovanou košilí a modrým motýlem s bílými puntíky, což prý mělo být k nerozeznání od americké vlajky, ale jinak jasně převládaly ty džíny, které tak strašně nudí. Přiznám se, že mi to bylo jedno. Parket a stoly stály venku pod stromy, pití bylo veškerého druhu, personál na zdejší poměry docela ochotný, byla tam spousta hezkých dívek, nakonec jsme s přáteli našli i volný stůl — no na možnosti, které jinak Praha běžně skýtá člověku prahnoucímu po zábavě, toho najednou bylo až dost. Pak ještě přišla Laura a její tygři, všichni oblečeni do černé kůže, s černými brýlemi, hráli výbornou muziku, která spontánně vyhnala spoustu lidí na parket. Později sice skutečně proběhly volby Miss a hlavně Mistra, protože vybrané dívky byly asi tři a ani oblečením, ani zjevem, ani originalitou neoslnily. Pánové se sice snažili, ale celá záležitost se už ocitla mimo střed všeobecného zájmu. Koutkem oka jsem stačil zahlédnout, že Mistrem nakonec prohlásili onoho sketujícího blonďáka, který byl jinak oblečen zcela konvenčně v džínovém oblečku. Snažil se sice opět zmocnit mikrofonu a zazpívat, ale naštěstí ho zahnali zpět. Lidé se prostě bavili po svém, aniž by se zdržovali tím, že se budou projevovat. Možná, že ani nevěděli, jak se bavit. Jasné bylo jen to, že se žíznivě slétli na tu vcelku ojedinělou možnost poslouchat dobrou muziku, tančit nebo jen tak v klidu sedět a žvatlat. Prostě zapomenout na ten všední, každodenní obyčejný život, který na nás zase za branami Žofína čeká. Škoda jen, že celá akce musela skončit typickým vystřízlivěním do reálného socialismu. Už po deváté se v kuloárech začala promenovat dvojice uniformovaných policistů, a v půl desáté nás vrchní pořadatel prosil, ať vypadneme, že v deset tu musí být prázdno. Pokud nemá skončit na vyšetřovně VB jako tuhle, když po nějaké akci marně čelil jednoduchým otázkám —Jak to, že jste tam jako pořadatelé pustili třistapadesát diváků, když jste měli povoleno 140 [pageend142]jenom tři sta?! - Inu třista není třista padesát. Dnes už tam policisté jednou byli, když se před vchodem shromáždili punkoví příznivci Garage, a vyhrožovali, že celou akci zavřou, když je tam pořadatelé pustí. — Proč by je nemohli pustit? — Protože je podezření, že by tu takoví lidé roznášeli různé choroby a to není žádoucí. Nakonec pořadatelům nezbylo než ubohé punkáče násilím vyhánět. Bylo jasné, že musíme vypadnout. Naštěstí v nás žízeň po životě nevy hasla a tak jsme šli do Orlíku a zůstali tam skoro do zavírací hodiny. Nazítří jsem se probudil s lehkou kocovinou, ale s pocitem dobře vykonané práce. Dokonce jsem si říkal, že bych na podobný večírek šel hned znovu ovšem kdyby nějaký byl. Počasí bylo o poznání letnější, sluneční paprsky se odrážely od oken u zaparkovaných automobilů a vyvolávaly dojem oslnivého jasu. I žena byla spokojena. Dokonce v ní včerejší akce přivolala vzpomínky na dávno zašlé zlaté časy českého big beatu někdy koncem 60. let, kdy se takové večírky pořádaly každý den. Úplně se rozzářila a s nadšením vyprávěla o výstřelcích a výstřednostech tehdejší nastupující generace, o agresivitě začínajího Olympicu a hlavně o Plasticích, o tom, jak měl každý při vystoupení na rameni živou krysu, její ocas držel v zubech a když začali zpívat, tak tu krysu pustil a všechny holky v sále šílely a omdlévaly. Díval jsem se z okna do rozzářeného poklidného rána a už mě přešla chuť na večírky. Že jsem raději nezůstal u toho počasí...! Tak, jak to dělá náš slavný fejetonista. Vyšlo by to nastejno a jistě bych s tím měl větší úspěch. LIDOVÉ NOVINY Řídí: Jiří Ruml Vycházejí 2x týdně 141 [pageend143]Miroslav Synek NADĚJE A ZKLAMÁNÍ Pražské jaro 1968 Československé dokumentační středisko Schwarzenberg 6, D 85 33 Scheinfeld [pageend144]ANKETA ANKETA NA TÉMA „1968“ 40 let, vzdělání základní, zedník, ženatý, 4 děti, neorganizován R: Jak jsi prožíval rok 68, co jsi tehdy soudil o probíhajícím obrodném procesu? O: V roce 67 jsem narukoval na vojnu, takže celý osmašedesátý jsem prožíval u pétépáků. Pamatuji si, že i za mnou přišli v době velkých podpisových akcí a já je poslal kamsi s poukazem na skutečnost, že tohle jsou problémy a záležitosti týkající se stále jenom bolševiků. A dostal jsem přes hubu. Ale lhal bych, kdybych tvrdil, že jsem obrodnému procesu nefandil. Vypadalo to tu velmi slibně a nadějně. Ale po celou dobu u mne stejně převažovalo moje základní životní krédo: od komunisty raději dál. Protože od komunisty nemůžeš čekat nikdy nic dobrého, je lepší si ho udržet pěkně na distanc. R: A jak se díváš na rok 68 s odstupem 20 let? O: Byl to průser. Základní zádrhel byl právě v tom, že to dělali zase komunisti. Když jim lidé začali trochu věřit, přišla okupační vojska. Slušní lidé nevěděli, jak se v tom orientovat. VždyťKohout přece byl vždycky... Jak jemu a ostatním najednou uvěřit, když se octli v předvoji obrodného procesu? Těmto lidem přece nemohl nikdo věřit. Samozřejmě osmašedestátý rok měl i své pozitivní stránky. Především se lidé k sobě začali chovat docela jinak. Byl povolen skauting, vězni mohli vypovídat, lidé dávali jedno procento z platu, hovořilo se, že tradice není jenom na Dukle, ale i na západních frontách. Vznikl pocit, že každý je najednou člověk, což je velice důležité. Prostě všechno naznačovalo, že začneme žít jako lidé. Ale když se na to dnes dívám s odstupem 20 let, vidím, že je hůř než bylo před rokem 68. Průběh tedy hodnotím kladně, i když ten zážitek nás jako národ hodil daleko nazpět. Výsledkem je období obrovského útlumu. R: Jaký máš názor na srpen 68, na reakci národa a na otázku eventuální obrany? O: Reakce v srpnu 68 byla vynikající. Mě osobně vyvedla úplně z rovnováhy. 10 až 15 dnů, dokonce snad celé první měsíce jsme byli národem jak se patří. Fascinovala mě jednota národa, jeho soudržnost. 143 [pageend145]Armáda je od toho, aby se bránila. A my jsme se bránit měli, i když bychom byli biti jako žito, což je neoddiskutovatelný fakt. Ale bránit jsme se měli i tak. Navíc reakce lidí v mém okolí, co mohu já vypovědět, byla jednoznačná —všichni chtěli bojovat, dokonce i lidé, kteří nefandili komunistům. Ale fakt, že jsme se nebránili, nás vnitřně zlomil. „Národ, který ani symbolicky nezvedne zbraň na svou obranu, nemá právo na existenci,“ řekl Mussolini v roce 38. Bránili se Poláci i Habešané, měli jsme se bránit také. Ten pocit bezmoci byl hrozný. A nás to zlomilo především morálně. Už na jaře roku 69 byla armáda připravená mlátit hlava nehlava vlastní spoluobčany. Důsledky celé této prohry vidíš dnes na ulici na každém kroku. Nikoho nic nezajímá, každý kouká, jak by život jenom odžil, proflákal, kde by co ukradl, ale nic víc ho nezajímá. Každý na všechno veřejně kašle. Mladí ztratili veškeré ideály, které jsou ovšem nutné a potřebné, neboť vytvářejí perspektivu, smysl bytí i veškerého konání. 35 let, vzdělání vysokoškolské, umělec, ženatý, bez dětí, neorganizován. R: Jak jsi prožíval rok 68, co jsi tehdy soudil o probíhajícím obrodném procesu? O: Osmašedesátý rok jsem prožíval v jakési naději, zároveň však v mladické naivitě, že budou otevřený archívy, aby československý lid mohl navázat na historii, která byla přetržena komunistickým pučem v únoru 48. Doufal jsem, že dojde k vytvoření pluralismu, že se podaří obnovit pluralitní demokracii, kde by byla možnost realizovat politickou konkurenci, kde by jednotlivé strany usilovaly o občana, že by došlo k osvobození jednotlivce z monopolní moci jediné strany, konečně i k ochraně osobní integrity jedince, který by si zvolil a podporoval svou politickou stranu, která by zase zpětně hájila jeho jako svobodného občana. Ale jak říkám, a znovu to opakuji, tato má důvěra a osobní naděje byla výrazem mého tehdejšího mladického naivismu. R: Jak hodnotíš rok 68 s odstupem 20 let? O: Pesimisticky. Rok 1968 byl vyprovokován zvnějšku. A tento džin z lahve byl vypuštěn v Moskvě. O tom jsem přesvědčen. Je to prosté. Důvodem byla snaha, aby mohla být sovětská vojska umístěna na území Československa. Veškeré tehdejší dění, celá ta osvobozující atmosféra tzv. pražského jara byla jen chimérou, jakýmsi přeludem, za nímž se rýsovala tvrdá realita. R: Mám tomu rozumět tak, že Dubček a spol. byl tehdy seznámen s celým plánem vojenského obsazení, k čemuž dá záminku tzv. obrodný proces, je144 [pageend146]hož scénář byl rovněž vypracován Moskvou a československému vedení pouze předložen k realizaci? O: S Dubčekem osobně tento plán konzultován nebyl, ale s jinými členy v našem vedení ano. Přesněji řečeno se členy KGB v našem vedení, kteří to tu celé připravovali. R: Jak se díváš na srpen 68, na reakci národa a na otázku tehdejších možností obrany ? O: V právním státě, kde vláda a armáda podléhá kontrole lidu, by měl být každý velitel vojenské posádky, každého hraničního přechodu, každý velitel okamžitě popraven, neboť svěřené objekty nebránil a nechal je obsadit bez jediného výstřelu. R: I v situaci, kdy naše vedení kapitulovalo a podepsalo protokoly v Moskvě? O: Jednak k podepsání došlo až dávno po obsazení republiky, nicméně tento fakt poukazuje na zkorumpovanost tehdejšího vedení. Samozřejmě že vojensky byla obrana nesmyslná, ale z morálního hlediska to bylo již druhé fiasko od roku 38. Jak říká Lenin: „Ženě a národu se neodpouští, když se nechá v nestřeženém okamžiku znásilnit.“ A oni byli přece marxisté, oni nahradili kult demokracie kultem marx-leninské doktríny. Ale oni už za to nebyli ochotni ani zemřít. Oni totiž ztratili základní sounáležitost s národem již pučem v roce 48. Kromě toho jsem přesvědčen, že národ stejně jako člověk může zemřít, ale čest nesmí ztratit nikdy. Proto si tolik vážím Poláků, kteří jsou sice bigotní, nekulturní, ale kteří stále znovu a znovu zvedají hlavu. V 38., v 56., v 70. a dalších letech vždy zas a zas. 23 let, vzdělání středoškolské, knihovnice R: Jaký je tvůj názor na rok 68? O: Já o tom moc nevím. Přesto tě to zajímá? Myslím, že to byla dobrá doba v tom, že lidi byli nadšení, že se semkli v nějakém entuziasmu. Jsou to vzácné chvíle. Stane se málokdy, že všichni jsou dohromady a za něco. Nevím, jestli nás to ještě někdy potká. I když si myslím, že ten pocit je vlastně iluze. Já jsem podobný pocit zažila v náboženství. Já totiž o politice nevím vůbec nic. Ale mám dobré vzpomínky na 1. máj roku 68. To, že to byl rok 68, jsem se pochopitelně dozvěděla až později, když jsem byla větší a ptala jsem se na to, tak mi to řekli. Byly mi tři roky a hodně to na mě zapůsobilo. Šla jsem s tátou do průvodu a on mi připnul trikolóru a sobě ji přinul taky. A taky mi nějaký pán dal balónek, jen 145 [pageend147]tak, a nic za něj nechtěl. To na mě všecko působilo. Už jsem to vnímala. Bylo to takové opojné. Pak jsem šla jednou po letech podívat se na 1. máj, jak vypadá, a brečela jsem. Bylo to strašné zklamání. 37 let, vzdělání středoškolské, úřednice R: Jaký je tvůj názor na rok 68? O: Bylo to dobrý. Blbě to skončilo. Myslím, že teď v Rusku se pokoušejí o něco podobného. R: Jak jsi to prožívala? O: Aktivně. Sháněli jsme podpisy na federalizaci Čechy, Morava, Slovensko. Potom z toho byly jen Čechy a Slovensko. Stávkovali jsme, když umřel Palach. Měli jsme dobrého ředitele ve škole. Taky to potom odnesl dost špatně. R: A to, co se dnes děje, je to podobné šedesátému osmému? O: Vůbec ne. To je takové skomírání. Jen pár lidí něco řeklo. Třeba Kopecký. Já si toho velice vážím, že vystoupili. Ale jinak se nic neděje. 34 let, vzdělání vysokoškolské, pracuje v kultuře R: Jaký je tvůj názor na rok 68? O: Rok 68? Šance, která se prosrala. A prosrali jsme si to sami. Připouštím, že to byla jen činohra, že to byla jen fligna. I v rámci té fligny, kdybychom nebyli tak blbí, tak to tak nemuselo dopadnout a mohlo to být v čajku. Jako třeba v Polsku nebo v Maďarsku. My jsme byli asi vždycky posraný. 34 let, vzdělání vysokoškolské, topič R: Jaký máš názor na rok 1968? O: Jaký mám názor na osmašedesátý rok? Těch hledisek je víc. Jednak tu jsou osobní vzpomínky. To je takový pestrý, střihový film, ve kterém pochopitelně převládá intervence, vojsko, to násilí s tím spojené. My jsme tím násilím pohrdali. Byli jsme si jisti svojí pravdou. Lidé se ruských vojáků nebáli, šli k nim, mluvili s nimi, kolem tanků se dělaly shluky lidí. Chtěli jim to vysvětlit. Věřili, že to je možné vysvětlit. V tom byla naše naivita, asi podobná naivitě těch, kteří byli překvapení, že sem Sověti vlítli. Dubček prý brečel a říkal: „Co mi to udělali?“ Všechno se mu potom vyčetlo ty 146 [pageend148]slzy, i to, že myslel na sebe, i to, že koktal, když se vrátil z Moskvy. Ale my jsme ho tehdy měli rádi. Lidi ho milovali. Nezapomenu na to, jak Marta Kubišová za ním šla a někde na Hradě mu dojatě děkovala a chtěla mu dát nějaký medailónek nebo co, a v tom zmatku ho nemohla najít. Tak to tehdy probíhalo: bylo to nenarežírované, spontánní, byl to život sám. To na lidi hodně působilo, bylo to novum. Život se prodral do politiky. Byl to rok emocí, velkých emocí v tom dobrém slova smyslu. Pro některé, ty mladší, jako je třeba moje generace, to byl vlastně první a možná taky poslední prožitek národního vzmachu, národní identity, velikých národních nadějí, sebeuvědomění, pocitu solidarity všech (tak se to tehdy jevilo) v tom, jak jsme se brali za dobrou věc (tak se to tehdy jevilo). Byl to jakýsi idealismus, snad to nepřeženu, když řeknu — téměř náboženské vytržení. Už jsem skoro zapomněl, co všechno se tehdy dělalo. Ale to dění bylo fantastické, rodila se skutečně republika, naše věc. Byla to vlastně mravní obroda — na to se zapomíná, když se mluví o té době. A ještě jedno je důležité — ta relativně rychlá národní rezignace, která přišla po 69. roce, ta prudká represe. Snad to bylo skutečně jen emocionální opojení, které rychle vyprchalo. Lidi si přestali věřit. Nejprve národ pohrdal, ale brzy se to pohrdání odložilo jako nepotřebný luxus. Dnes už je vše zapomenuto. Žije se. Vládne pragmatismus a chmury. Chmury pochopitelně hlavně mezi těmi, kteří v takovéhle verzi společnosti neumějí žít, jsou v ní nešťastní. Mlynář a ostatní protagonisté analyzují, hledají proč, jak a v čem byla chyba. Myslím, že to, nač přijdou, není tak důležité, jako ta emocionální stránka těch dějů, které tehdy probíhaly. To je v lidech. Nesmazatelná vzpomínka přetrvávající jako základ. Potřebujeme, aby z nás spadl smutek a uvěřili jsme, že život má smysl, abychom začali věřit, nejen jeden druhému, ale také sami sobě, abychom se našli jako národ. 37 let, vzdělání středoškolské, v domácnosti, vdaná, 1 dítě R: Co pro tebe znamenal rok 68? O: Tehdy především dobrodružství. Nezapomeň, že mi bylo sedmnáct. Většinu těch prvních srpnových dnů jsme proseděli za oknem v kavárně Slavia. Popyeli jsme, byla tam fantastická atmosféra a my koukali, pokřikovali a dělali opičky na ruské vojáky, kteří hlídali Národní divadlo. R: Tvé vzpomínky jsou tedy kladné? O: Ano. Překvapovalo mě, jak se lidé tehdy chovali. Jak spolu drželi. Samozřejmě, že se děly také šílené věci. Vzpomínám si, jak jsme museli jít přes náměstí s rukama nad hlavou a s puškami v zádech. Ale tehdy jsme si vůbec neuvědomovali, co se nám může stát. 147 [pageend149]R: Myslíš si, že jsme se tehdy měli bránit? O: Vojensky to samozřejmě nedokážu posoudit. Ale asi ano. Lidé byli odhodláni. I tenhle přizpůsobivý a materiálně založený národ byl odhodlán se bránit. Lidé se vlastně bránili. Dělali věci, které by normálně nedělali. Už jen to, jak podle čísel aut a adres hledali kolaboranty a zrádce, kteří spolupracovali s Rusama. Třeba to, jak tehdy šli po takovém Indrovi. Pak to ovšem načalo pohasínat. R: Jak se na rok 68 díváš dnes? O: Překvapilo mě, jak se spousta lidí rychle obrátila. Je to myslím spíš otázka starších lidí. Mladší ještě vzdorovali. Aspoň ještě tak dva roky. Muzikanti třeba tvrdili, že nikdy nepojedou hrát do SSSR. Ale vydrželo jim to jen do 70. roku. Ještě v srpnu 69 tu přece byly barikády. Tehdy jsme se zdržovali spíš ve Vltavě. Tam byl tehdy vysokoškolský klub. Když jsme šli po ulici, tak jsme museli policajtům ukazovat ruce. Kdo je měl špinavý, jako že házel kamení, toho sebrali. U filmového klubu tehdy záložáci zmlátili spoustu mladých lidí. Lidi se pořád bránili. Vzpomínám si, jak sem přijela jedna známá Francouzka a jak se jí tu líbilo. Že je to tu jak v Paříži na jaře 68. R: Máš pocit, že tu z ideálů roku 68 něco zůstalo? O: Ne. Z obrodného procesu nezůstalo nic. Myslím, že v lidech zůstalo poznání, že všichni rezignovali. Je jen pár jedinců, kteří se nezkurvili. Většina podlehla a přizpůsobila se. Všichni vědí, jaký je to srab a nic. R: Myslíš si, že idea roku 68 byla správná? Že lze spojit socialismus s demokracií? O: Myslím si, že socialismus s demokracií spojit nelze. Tehdy jsem si myslela, že ano. Ale po dvacetileté zkušenosti jsem přesvědčena, že ne. 33 let, vzdělání středoškolské, skladník R: Jaký je tvůj názor na rok 68? O: Já už ani žádnej názor dneska nemám. Kdysi jsem názor měl, ale teď už radši žádnej nemám. Jsem dalek toho, abych si myslel, že to sem Rusové importovali, aby sem pak mohli poslat tanky. Jak to napsal Světlík — spotřebujeme moc páry na houkání. Příležitost se má chytit za rohy, to říkal Smrkovský, — ale asi jsme jí chytli za vocas. 148 [pageend150]33 let, vzdělání vysokoškolské, v domácnosti R: Jaký je tvůj názor na rok 68? O: Názor mám jasný. Na tom nemůžou nic změnit žádné lži. Byl naplněn řecký ideál res publica — věc veřejná. Všechno se tehdy dělo veřejně. Co ve mně utkvělo, to byla ta soudržnost, národní soudržnost. Tak nějak si to asi představovali buditelé v minulém století. R: Myslíš, že to byla cesta k humánnímu socialismu tady? O: Snad. Tehdy to tak vypadalo. Možná že už máme ten pojem „socialismus“ degradovaný. Ale spělo to k pluralismu, k tomu dát odpovědnost malým kolektivům. Myslím, že to je jediná cesta z toho dnešního bordelu, na celém světě... Důležité je, že si tehdy národ uvědomil svoji cenu, uvědomil si sám sebe. Na tom jsme se vždycky shodli, že je to nesmazatelný zážitek té celistvosti, toho, jak jsme dýchali. Teďse dusíme. Byli jsme děti, ale možná právě proto jsme cítili to podstatné. 60 let, vzdělání středoškolské, úředník R: Jaký je váš názor na rok 68? O: Je to očistný rok. Očistil mysl našich občanů váhajících v názoru na význam a poslání SSSR a KSČ. Po roce 68 nemohl už nikdo mít iluze o KSČ a SSSR. Další význam může být sporný. Přinesl jisté klady, ukázal i nepřekonatelné závady jak u některých politiků, tak i v širokých vrstvách obyvatelstva. V každém případě je to rok očisty ve vědomí občanů a demystifikace příliš zafixovaných předsudků a představ. Rozhodně je dobře, že se odehrál. Jistě bychom si přáli, aby to dopadlo lip, ale i tak zaplať pánbůh za to. 29 let, vzdělání středoškolské, zaměstnaná v kultuře, vdaná, bezdětná, členkou ROH. R: Jak si vzpomínáš na rok 68? O: V roce 68 mi bylo devět, takže jsem vlastně neměla o ničem ponětí. Vůbec se mě to netýkalo. Osobně se mě dotkly až důsledky roku 68. Ty jsem zase prožívala velice emocionálně. Oba rodiče byli totiž v roce 68 dost veřejně činní, a tak se to potom u nás střídalo. Prověrky, vylučování a podobně. Toho jsem si nemohla nevšimnout a také se na to velice dobře pamatuji. Myslím, že to mé mládí dost výrazně poznamenalo. 149 [pageend151]R: Máš teď nějaký názor na to, co se v roce 68 dělo? O: Samozřejmě. Ale moje představa se utvářela až mnohem později, když jsem pročítala tehdejší noviny a časopisy, které měli naši doma schované. A taky jsem přečetla pár knížek o tom, co se tu dělo. R: Co jsi třeba četla? O: Vzpomínám si, že na mě nejvíc zapůsobila Mlynářova kniha Mráz přichází z Kremlu, Byla v ní řada zajímavých faktů a byla také napsána takovou populární formou. 24 let, student vysoké školy R: Jaký je tvůj názor na rok 68? O: Nedělali to dobře. Četl jsem rozhovor s Dubčekem. My mladý víme kulový, jen to, co se dozvíme z druhý ruky nebo si to někde přečteme a pak zíráme, třeba když vidíme noviny z tý doby, co všechno se tehdy dělalo. A pak ty ruský tanky. Proč přijely? A dělalo se tady vlastně to, co se dneska dělá v Rusku. To říkal v tom interview Dubček, že je pro socialismus, říkal taky, že mluvil s Gorbačovem a že chtěl vlastně to, co dělá Gorbačov. 35 let, vzdělání středoškolské, v domácnosti R: Jaký máš názor na rok 68? O: Můj názor? Já na tyhle otázky nerada odpovídám. R: Tys měla asi jiný starosti... O: Ale ne, já jsem tím žila. Byla jsem na pohřbu Palacha a všechno jsem podepisovala, ale už tehdy jsem těm komunistům, Dubčekovi, úplně všechno nevěřila, ale byla jsem ráda, že se něco dělo. Zaplať pámbů za to, lepší než když se neděje vůbec nic. R: 1 s tou intervencí? O: I s ní. Anketu připravila red. 150 [pageend152]RECENZE Nesnesitelný Milan Kundera (Příspěvek ke sporu o Kunderu) I. Úvod Hlavní polemiky sice proběhly, ale to neznamená, že spor o Kunderu je ukončen. Předpokládám, že bude dlouhodobý. Odezva z exilu, polemizující s Jungmannovými Kunderovskými paradoxy, nijak neoslabila domácí protikunderovské nálady v disi- dentských kruzích. Přidal se Karel Pecka ve stati Věk cynismu (O divadle, č. 2, 1987), souzvučně zazněla zmínka o Kunderovi v článku Češství a světovost od Severy v Kritickém sborníku (1987, č. 2). Antikunderismus se netýká jen autorů starší generace, potvrzuje to Vladimíra Pistoria Stárnoucí literatura (1986), kde Kundera nedopadl o nic lépe než u Jungmanna. A na závěr se nám přidala i Tvorba pérem J. Čejky v článku Kýč třetí generace (1988, č. 3), v němž jakoby autor spojil disidentské postřehy s marxistickým bystrozrakém. Nechce se mi mlčet k této vlně odmítání (v níž Čejkův článek je jen pikantním zpestřením) také proto, že úroveň neoficiální kritiky namířené proti Kunderovi není právě uspokojivá, často se vymyká svému oboru a nabývá rázu pouhého osobního názoru vysloveného navíc v afektu, se zjevnou neochotou zabývat se autorem seriózněji. Můj zájem vystupňovalo to, že ohlasy mých generačních vrstevníků na Kunderovy romány byly často kladné. Kritici z řad starší generace se přitom nacházejí se spisovatelem na stejné protirežimní pozici. Dělící čára tedy vede spíše mezi domácí disidencí a exilem. Tyto rozpory mne přiměly, abych se podrobněji zabýval tvorbou Milana Kundery a reakcemi na ni. Svoji polemiku s Milanem Jungmannem jsem doplnil v druhé části vlastními postřehy a názory na Kunderovu románovou tvorbu. Naše generace dnes už pětatřicátníků — buď vůbec neprožila některá trauma, jež poznamenala český národ ve 20. století, anebo jimi nebyla zasažena plnou silou. Padesátá léta jsou pro nás pouhou historií, i když konzumujeme nadále její trpké ovoce. Opakování „dějinné křivdy“ ze srpna 68 na těch, kteří v Československu „pronásledovali ztracený čas“ (řečeno s Milanem Kunderou), ale i na všech ostatních, znamenalo pro nás zapadající záři naděje, 151 [pageend153]v jejímž rychlém pohasínání jsme sotva stačili dospět a přišel kremelský mráz. Ani trauma z likvidace reformního hnutí v roce 1968 nebylo — domnívám se — pro většinu z nás tak těžké, protože jsme byli příliš mladí na to, abychom plně pochopili význam, rozměr a hloubku národní tragédie. Neneseme tedy na sobě tragická stigmata let 1938 69 tak bolestně jako starší generace, což nám umožňuje mít větší odstup. Tím bude nepochybně ovlivněna jak moje polemika, tak zamyšlení nad dílem Milana Kundery. II. Kunderovské paradoxy Kdyby romány Milana Kundery nějakým fantastickým způsobem zmizely z povrchu zemského a zbyla po nich jen kritika Jungmannova, nikdo by-už nikdy nepochopil Kunderův literární význam, ani jeho uměleckou originalitu, ani krásu jeho stylu i myšlení. Zůstal by obraz rozpolceného dezertéra z komunistického hnutí, perverzního, cynického, prahnoucího po prohnilé světovosti, vlastně jen mimořádně zdatného literárního rutin- éra. Takový vystavil kádrový posudek jednomu z nejlepších současných českých prozaiků jediný (!) neoficiální kritik, systematicky sledující českou literaturu. V knize Nesnesitelná lehkost bytí se dočteme: „Hodnocení a prověřování občanů je hlavní nepřetržitou sociální činností v komunistických zemích“. Kundera určitě neměl při psaní na mysli Milana Jungmanna, a přece je to jako ušité na záměr jeho kritické stati, jejímž cílem jako by nebylo vytvořit literární kritiku, ale kádrový posudek. Nemám v úmyslu se zde zabývat všemi spornými místy kunde- rovských paradoxů, nebylo by to účelné a není to nutné. Vyberu si z kritiky zhruba šest základních okruhů. V prvém vytýká Jungmann Kunderovým exilovým románům, že jejich postavy nejsou dostatečně „živé“, že nemají „přesnou psychologii“, že jsou vybudovány uměle a autor s nimi pohybuje ve fiktivním světě, jak se mu zlíbí; že tyto postavy neslouží jinému než ilustrování autorských úvah a že jsou pouhými funkcemi tématu, problému apd. Na mylné stavění klasického realismu nad „literaturu á la these“ upozornili už exiloví oponenti ve Svědectví (1986, č. 79). Mne však překvapila školometnost Jungmannovy terminologie: postavy jsou buď z „masa a krve“, anebo jsou umělé; svět je reálný, anebo fiktivní; postavy „přirozeně žijí“, anebo jsou funkcemi problému. Jenomže každá próza nějak zkresluje skutečnost, všemi postavami autoři pohybují; i když popisují autentický život, vždy 152 [pageend154]jde o redukci, vždy jde o přenos autorových představ do ostatních lidí a o literární zobrazení těchto představ. Všechny postavy jsou funkcemi autorského záměru. Jde jen o to, zda autor chce, anebo nechce skrývat Aktivnost (resp. modelovanost), nebo — a to je nejdůležitější zda ji skrýt umí. Kundera už v prózách z šedesátých let dokázal, že ovládá umění vytvořit realistickou atmosféru. Ve svých románech-variacích, románech-esejích (Kniha smíchu a zapomnění, Nesnesitelná lehkost bytí) úmyslně odkryl „loutkové divadlo“ prózy, a přece jsou podle mého postavy v nich dostatečně přirozené, vybavené přesnou, logickou, byť lapidárně stavěnou psychologií, aby jim čtenář uvěřil! Kundera je prostě umělec, který svým modelům (a může jejich modelovost vybubnovat) umí vdechnout život, umí přesvědčit o jejich věrohodnosti. Za druhé, od literárního kritika bych očekával, že se bude vážně zabývat Kunderovou neobvyklou filozofií (resp. myšlenkovým systémem), že se neomezí jen na známkování, ale posoudí jej trochu odborně. S tím se však Jungmann (a nikdo další) nenamáhal. Jungmann se cítil být „utahován na vařené nudli“ pouhými bonmoty a pseudofilozofickými žertíky pro polovzdělance. Raději se v duchu kádrovácké kritiky pustil do sexuálního života nejen postav, ale i spisovatele! Podklady často dedukuje z autorských explikací, což je přinejmenším nedostatečné, ne-li naivní. Jungmann s jistotou sexuologa diagnostikuje perverzi, ale to mu nestačí, a dedukuje dále, že autor je neschopen zobrazit skutečnou lásku a nota bene ji prožít. Trapná nepatřičnost takového psychologizování mu unikla, stejně jako nepodloženost úvah. Sám sebe postavil do role arbitra, který bohorovně rozdává druhým osvědčení, co je a co není pravá láska. Za třetí, Jungmann se věnoval obšírněji údajné autostylizaci Milana Kundery v interview pro zahraniční tisk (citoval velice spoře). Kundera se prý snažil zaretušovat dosrpnovou spisovatelskou činnost a svůj velký význam pro tehdejší socialistickou kulturu; přiznal se až k prvnímu románu Žert. Jungmann ho obviňuje z kýčovité autostylizace pro západního čtenáře a ze schizofrenie. Neznám články, z nichž Jungmann citoval, a je pro mne také obtížné posoudit Kunderův význam pro socialistickou kulturu do srpna 68. Lze se domnívat, že Kundera se distancuje od své rané tvorby prostě proto, že ji nepokládá za vyzrálou, resp. autentickou. Pojem „významnosti“ je vždy relativní a subjektivní, zvláště posuzuje-li člověk svůj vlastní význam. Jungmann by asi rád viděl, jak se Kundera zabývá v interview vnitřními proměnami komunistů v ČSSR v 60. letech. Aleje vůbec interview pro západního čtenáře vhodným médiem k takovým analýzám! Zajímá to vůbec ještě někoho? Koneckonců tuto etapu umělecky zpracovával 153 [pageend155]Kundera ve své próze. Ludvík Jahn, hlavní postava Žertu, v celém románě reflektuje své mládí zhrzeného marxisty, svůj „lyrický věk“, jako období neautentičnosti. Podobně i romány Nesnesitelná lehkost bytí, Kniha smíchu a zapomnění mají zajeden z dílčích námětů „Veliký pochod“ levicového hnutí. Lyrický věk znamená pro Kunderu především nedostatek racionalistické skepse v touze po splynutí s racionalismem nějakého masového hnutí. Tomuto námětu je věnován román Život je jinde, krutá analýza mladého komunistického básníka. Kundera tedy stále od poloviny 60. let vyjadřuje umělecky svůj názor na období, jehož zamlčování mu kritik vyčítá. Ještě k významnosti rané Kunderovy tvorby. Dnes je jasné, že jeho první dvě básnické sbírky jsou literární omyl. Čtenář žasne jak mohl tak lopotné veršovánky (Člověk zahrada širá, Poslední máj) napsat autor pozdějších románů. Ani drama Majitelé klíčů, i když je daleko významnější než básně, nepůsobí přesvědčivostí Kunderových próz, v jejichž skepsi se Kundera definitivně odpoutal jak od svého „lyrického věku“, tak od státní objednávky. Je pravda, že esej Umění románu má vysokou úroveň a neztratil ani dnes na významu, ale přesto se domnívám, že etapa do Směšných lásek a do Žertu je etapa spisovatelova hledání sama sebe. Další směr kritiky se zabýval údajnou Kunderovou podbízivostí západnímu vkusu sexuálními scénami. Kdo má možnost přečíst si Lehkost bytí, bude překvapen jak málo tam najde popisů sexuálních scén, ale ani Kniha smíchu a zapomnění nemá těžiště v sexu. Najdeme je právě na opačné straně — v neveselé existenciální filozofii. Kundera nikdy nezobrazuje sexuální život samoúčelně nebo naturalisticky (i když mnoho zábran nemá), sexualita je mu průhledem do psychiky individua a osvětlováním jeho osudu. Kniha smíchu se zamýšlí nad smíchem a zapomněním pod zorným úhlem historie, věčnosti. Anekdoty sexuálních scén jen přede- hrávají autorský názor. Jungmanna pohoršující scéna skupinového sexu je ve skutečnosti pojata humorně, ironicky, a dívka-vy- znavačka orgasmu má epizodní roli, v níž je zkarikována. Kundera umí nahlédnout sexuální oblast s porozuměním a i s tragikou, podle toho, jaký má v dané situaci sex existenciální význam. A to je přímo protipól pornografie. Dále, mohutný odpor vzbudila v Jungmannovi Nesnesitelná lehkost bytí. Nezaujalo ho ani tak, že spisovatelova filozofie je zde vyjádřena nej kompaktněji a nejšířeji. Jungmannovi je to příjemná hra paradoxů. Vybral si nejkřiklavější motiv - úvahu o hovnu vytrhl ji z kontextu a zacpal si estétsky nos. Každému hovno smrdí, ale úvaha je napojena na příběh Stalinova syna, který zemřel v koncentráku údajně proto, že ho britští zajatci nutili, aby po 154 [pageend156]sobě myl záchod, a on nesnesl takové ponížení. A dále je tu motiv kýče, který autor propojuje s politikou. Kýč má zase významné místo v úvaze o Velikém pochodu. Autor v této bizarní, rebe- laisovské úvaze také ironizuje antropomorfní představu Boha a poukazuje na souvislost rozkoše a vzrušivosti v lidské sexualitě atd. To vše Jungmann přešel: Ještě více byl dotčen scénou s disidentským redaktorem, který sbírá podpisy na petici za uvězněné politické vězně. Tomáš vidí redaktora v jedné z klíčových scén jako herce, který ztrativ publikum, našel si ho v tajné policii. Navíc se domnívá, že petice nemá praktický význam a nakonec pod dojmem, že by podpisem mohl uškodit své ženě, ji nepodepíše. Ani portrét disidenta v Knize smíchu a zapomnění není právě lichotivý. Ten zase díky svým deníkovým záznamům, jimiž chtěl bojovat proti zapomnění, ulehčil policii práci v případě procesu nejen proti sobě, ale i proti svým přátelům. Z takových scén a postav však nelze vyvozovat automaticky názor Kundery na disidenty. Jungmann např. zcela pominul, že Tomáš má k disidentům vztah obdivný (když se od něj disident na pohřbu distancuje, má pocit, že mu uniká krásná žena), navíc Kundera v závěru románu vysvětluje, že každý člověk svým způsobem „hraje“ pro nějakého skutečného nebo imaginárního diváka. Nejen Jungmanna, ale i Karla Pecky se snad nejvíc dotklo, že Tomáš nesl svou degradaci z lékaře na myče oken velice dobře, vnímal ji jako prázdniny (zpočátku, než byl chirurg zapomenut, dostávalo se mu od známých a jejich známých veškerého, včetně erotického pohostinství). Intenzita této vnímané „urážky“ zakryla i pohoršení Jungmanna nad údajnými věcnými chybami. Máme-li se už zamýšlet nad tím, zda Tomáš mohl prožívat své mytí oken jako prázdniny nebo zda se měl cítit ponížen, je třeba dodat, že pocit osvobození u něj pramenil z toho, že se zbavil nátlaku tajné policie (anebo měl aspoň ten pocit), že unikl pracovním povinnostem a mohl rozšířit své sexuální výboje. Nezapomeňme, že Tomáš je bonviván, požitkář, není ani typický intelektuál ani to už vůbec ne disident. Jeho dobrovolný společenský a pracovní sestup má být metaforou společenského pádu (osvobození) a má svůj smysl ve výstavbě příběhu i v psychologii postav. Nyní k věcným chybám. Jednu vidí kritici v tom, že lékař 70. let nesměl v Čechách své zaměstnání dobrovolně opustit. Jenomže nezapomeňme na to, že Kundera nepíše dokument, ale uměleckou prózu. Další věcnou chybou Kundery má být, že vylíčil venkov 70. let jako chudý, trpící nedostatkem pracovních sil a zároveň svobodnější než město. Dle Jungmanna tomu bylo právě naopak. Ale je možné toto tvrzení zobecnit na veškerý český a moravský ven155 [pageend157]kov té doby? Neexistovala výjimka? Kundera místo pobytu svých hrdinů nikde nejmenuje. Při hodnocení významu těchto věcných chyb je nutné brát v úvahu, že Nesnesitelná lehkost bytí je próza konce 20. století, spočívá v syntéze reálného a mimoreálného. Snovost, imaginace, vize — často ponuře kafkovské — spisovatel vytrvale stehuje do látky skutečnosti. V této polofantaskní atmosféře románu snad není přísná dokumentárnost reálií tak nezbytná? Je nutné připomenout, že síla románu je značně soustředěna do poetiky, do složité struktury pohledů na skutečnost, do hravé tvorby asociací a poetického jazyka. Mám pocit, že Jungmann ve své stati často bojoval proti větrným mlýnům fikce. Fikci místy zaměňoval s autenticitou a čerpal z ní argumenty pro svůj odsudek. A co hůř, argumenty, které mají potvrzovat kritikovy teorie, jsou často založené na citacích vytržených z kontextu a k tomuto kontextu — nevím, zda úmyslně jsou slepé. Tím polemiku s Kunderovskými paradoxy uzavírám, a pokusím se v další části o vlastní interpretaci některých aspektů Kun- derových románů. III. Od Žertu k Nesnesitelné lehkosti bytí Žert a Nesnesitelná lehkost bytí jsou odděleny téměř dvacetiletím, ale bez ohledu na stylovou rozdílnost je mnohé spojuje, především autorova filozofie. Mezi první Kunderovou básnickou sbírkou a jeho prvním románem stojí 13 let, a přitom mezi nimi zeje umělecká i světonázorová propast. Kořeny k filozofující Nesnesitelné lehkosti bytí však pevně vězí v Žertu. Četl jsem Žert poprvé v době jeho oficiálního vydání, ale i po dvaceti letech jsem žasl nad literární precizností a stále působivou citovou zjitřelostí. Je to dokonalý umělecký dokument své doby, kterou by si ti, kdo ji nezažili, bez podobné literatury sotva mohli přiblížit nějakým jiným způsobem. Kunderův literárně kulturní význam je tu evidentní a žádní Koniášové ho nemohou popřít. Lehkost bytí zaujme také brilancí literárního sdělení a přestože jsou v ní slabiny, je to výjimečná kniha, jakých máme málo. Budu nyní sledovat genezi Kunderových motivů a postav, v nichž vyjadřuje svou životní filozofii, přičemž vynechám romány Život je jinde a Valčík na rozloučenou, které jsem v době studia neměl k dispozici. Tématem Žertu je prožitek zmarnění individuálních životů vynesených intolerancí nové ideologie stalinismu na okraj společnosti a zejména deziluze ústřední postavy mladého komunisty Jahna, který byl „dějinným žertem“ vyhozen od „volantu Dě156 [pageend158]jin“ pod jejich kola. Základní příběh není tak složitý. Jahn byl v roce 1951 kvůli obsahu pohlednice (Ať žije Lev Trockij. Zdravý duch páchne blbostí.), jímž chtěl pozlobit svoji dívku, vyloučen jak z KSČ, tak z vysoké školy. Vyloučení narušilo zásadně jeho život. Musel na vojnu do tzv. PTP, potom byl rok vězněn ve vojenském vězení a další roky strávil v dolech. Po několika letech se vrátil do Prahy, dostudoval a získal i celkem slušné vědecké zaměstnání, ale nikdy se nevyrovnal s křivdou, kterou cítil. Vyobcování z KSČ zmanenalo konec jeho víry v komunistickou ideologii. Mimochodem, Jahn se celý život intenzívně zabývá svým vlastním příkořím, které si de facto sám způsobil, ale nijak zvlášť se nepozastavuje nad horšími ranami, které dopadly ve stejném období na obrovské množství jiných lidí. Děj románu vrcholí „pomstou“, jejíž grotesknost signalizuje lidskou plochost. Jahn svedl manželku svého bývalého studentského kolegy Zemánka, který se přičinil na jeho vyloučení. Zemánková se do něj po sexuálním výkonu, který měl být onou pomstou, zamilovala a navíc se Jahn dozvěděl, že žije s manželem dlouho už jenom formálně. Závěrečné setkání s žoviálním Zemánkem, který od dob studií diametrálně změnil své názory směrem k liberalismu ještě vystupňovalo Jahnův trýznivý pocit absurdity života, v němž se cítí být pouhou obětí osudových žertů. Prožívá poté jakousi katarzi, vnitřní proměnu od cynismu a demoralizace k touze po autentickém životě. To ho znovu sbližuje s bývalým kamarádem, kterému se léta vyhýbal. Oba třicátníci trpí pocitem zmarněnosti svých mladistvých nadějí, svět šedesátých let nechápou, je jim cizí. V závěrečné scéně sice Jahn prožívá chvilkovou euforii pocitu úniku z absurdity života, ale román stejně končí pesimisticky. Takové bylo poznání Milana Kundery a jeho výpověď o světě a o člověku socialismu v roce 1965 (vydáno 1967). Po téměř dvacetiletém odstupu vznikla v exilu Nesnesitelná lehkost bytí (Toronto 1985). Tento román je psán s větším nadhledem nad trýznivou skutečností. Excitovanost z šedesátých let ustoupila zmoudřelé filozofii. Politické dění v Žertu ještě všudypřítomné, prostupující neustále všechny postavy se v Nesnesitelné lehkosti bytí mění ve scenérii, v historickou kulisu individuálních osudů. Tíži doby to však nezmenšuje. Děj probíhá během následujících pěti let po osudovém roce 68. Kolorit srpnových událostí i normalizovaného Československa je maximálně ztemněný. Historie není prvořadým objektem ztvárnění, část příběhů se odehrává mimo ČSSR, tím spíš vystupuje do popředí existenciální rovina příběhů. Stává se dokonce hlavním námětem románu a je obsažena i v názvech jednotlivých kapitol, např. Lehkost a tíha, Duše a tělo, Nepochopená slova. 157 [pageend159]Kundera už v Knize smíchu a zapomnění (1978) opustil epický typ románu a vybral si snad Beethovenem inspirovaný román- variaci, filozofující román, v němž se autor znovu a znovu vrací z různých úhlů k ústředním motivům života. Flaubertovský nárok o neviditelnosti a všudypřítomnosti spisovatele se zde okázale přestupuje. Kundera vystupuje vančurovsky před oponu děje a těžiště románu je položeno právě do autorových „forbín“ (teoreticky se tím zabýval v Umění románu, 1960). Poetiku Knihy smíchu a zapomnění přímo v textu vysvětluje autor takto: „Celá kniha je román ve formě variací. Jednotlivé oddíly následují po sobě jako jednotlivé úseky cesty, která vede dovnitř tématu, dovnitř myšlenky, dovnitř jedné jediné situace, jejíž pochopení se mi ztráci v nedohlednu. Je to román o Tamině a ve chvíli, kdy Tamina odchází ze scény, je to román pro Taminu. Ona je hlavní postavou i hlavním posluchačem a všechny ostatní příběhy jsou variací jejího příběhu a sbíhají se v jejím životě jako v zrcadle. Je to román o smíchu, a o zapomnění, o zapomnění a o Praze, o Praze a o andělích.“ (175). Zjednodušeně by se dalo říci, že Kundera v Nesnesitelné lehkosti bytí eliminoval, zestručnil epično v Žertu převládající, a položil do centra svou filozofii vyslovovanou v autorských vstupech. Neopustil příběhovost, ale odmítl radikálně klasický realismus s jeho snahou po vytvoření iluze reality a s jeho úsilím vyslovovat myšlenky jen prostřednictvím syžetu a postav. Je možné, že jednou z příčin takového odklonu od klasické poetiky je mimo jiné současné zjalovění příběhu způsobené nadpro- dukcí masmédií. Příběh v pokleslé tvorbě pohlcuje myšlenku, ovládlo jej klišé. V čase devalvace příběhu musel přijít opačný záměr: zvýraznit myšlenkovou koncepci. Kundera to provádí ucelenou syntézou epiky a komentáře. Srovnáme-li Žert a poslední Kunderův román, vidíme, že Nesnesitelná lehkost bytí nevznikla skokem, ale tvořivou prací s ideami, motivy, které nacházíme už v prozaické tvorbě 60. let. Ty cynické ochutnavače života a dobrodruhy životních slastí známe ze Směšných lásek, jsou předobrazem Tomáše z Nesnesitelné lehkosti právě tak jako Lucie z Žertu je pravzorem pražské Terezy. I název posledního Kunderova bestselleru se možná zrodil z Žertu. Jahn odcházející po své sexuální pomstě od Zemánkové cítí „tíživou lehkost prázdnoty“ (220). Také další motivy nacházíme v Žertu: Motiv duality duše a těla, neautentičnost prožitku, motiv nedorozumění. Také s motivem „Velikého pochodu“ levicových hnutí se Kundera vyrovnává nepřetržitě. Vidí v něm projev touhy po utopickém pozemském Ráji — pokroku bez konce, po Zářném zítřku. Nebezpečí této iluze spočívá dle něj v tom, že Ráj je bio- 158 [pageend160]logické před-vědomí, k němuž se moderní člověk (Tamina) nemůže vrátit, nechce-li zahynout. Veliký pochod je iluzornost, nerealistický optimismus, naivita nejen Čechů, ale i západních intelektuálů (např. Franz v Nesnesitelné lehkosti bytí). Svět se v honbě za materiálním pokrokem řítí do stavu totální ošklivosti, absence krásy a ducha. Kundera vidí neštěstí moderního člověka v civilizaci, ale také v paradoxu jeho rozumu a vědomí. Moderní člověk jakoby už nebyl schopen lásky, protože příliš touží po svobodě. Svoboda však neuspokojuje, naopak lásku zabíjí a spolu s ní potlačuje soucit a odpovědnost. Svoboda nastoluje prázdno a produkuje zrady. Ale ani vzdát sejí není možné, protože nesvoboda nutí člověka žít neautenticky. Posledním románem neusiluje Kundera o realistický obraz doby, ale zkoumá moderního člověka v krizi, člověka civilizační deziluze, a nevíry, člověka totalitního režimu, člověka krize identity, který hledá svobodu mimo politikum a mimo spiritualitu. Námětem Nesnesitelné lehkosti bytí je tedy v prvé řadě myšlenkový systém, v němž nej důležitější je problém odpovědnosti a neodpovědnosti, lásky a svobody. Román má složitou strukturu myšlenkových linií, které se bohatě proplétají s postavami, vzájemně se osvětlujíce a vyjadřujíce. Erotoman Tomáš, člověk mimopolitický, pokoušející se uniknout existenciální i politické nesvobodě (tíži), hledá říši svobody v sexu. Tomáš je představitel kunderovských postav lehkosti života, jeho ženským souputníkem je malířka Sabina, vyznavačka zrad-útěků. Tomáš se postupně celý život zbavuje různých odpovědností: první manželky, syna, rodičů, profese chirurga, ale v cestě „zrad“ ho zastavila láska a soucit k Tereze, ty ho přivedou zpátky z emigrace do Čech. Tomáš a Tereza společně naleznou na venkově své „smutné štěstí“ a smrt. Zemřeli ve znamení tíže (lásky a nesvobody). Sabina chtěla zemřít ve znamení lehkosti, ale dochází k prázdnotě. Byl to cíl? Je prázdnota konečnou stanicí nesnesitelné lehkosti bytí? Přímé odpovědi se nedočkáme, i když kladná odpověď nepřímo vyplývá z příběhu. Kundera ovšem neodmítá zcela cestu „zrad“, cestu svobody, protože mu je zároveň osvobozením od lži, od nesvobody k autenticitě. IV. Poznámka na závěr Vyslovit v kostce celou složitost kunderovského světa je úkol pro génia. Já se spokojím s několika postřehy. Centrem Kundero- vých románů je tedy hledání svobody v individuální existenci mimo politikum, ale zároveň hledání lásky a odpovědnosti, které jsou protikladem libertinství, jež dotaženo do důsledku je totální zradou smysluplnosti. 159 [pageend161]Nebo jinak: námětem románů je krize moderního člověka v době, která více méně radikálně odstoupila od dědictví západoevropské kultury, od humanismu, metafyziky křesťanství, demokracie, v době materiálního, konzumního pojetí lidského života. Svět kunderovských postav bývá často světem beznaděje a temného smutku. Myslím, že jedním z důvodů je nepřítomnost dítěte jako pozitivní hodnoty (připomenutí stavu prvotní radosti z bytí, záruka kontinuity, katalyzátor odpovědnosti). To jsou hodnoty, které libertinové spolu s láskou ve smyslu trvalého vztahu nejvíce postrádají. Těžko také přehlédnout nepřítomnost Boha v kunderovských prózách. S ním se ovšem vytrácí rozměr metafyzické Naděje. Bez těchto atributů života, jako jsou rodová kontinuita, odpovědnost nejen k jedinci, ale i ke společnosti, Naděje, se život musí propadat do smutné konečnosti a veselé bez- smyslnosti. Není příznačné, že dnes stále více lidé postrádají vědomí kontinuity? Žijeme pouze přítomností, protože jsme byli připraveni o minulost, a ztrácíme tím pádem také budoucnost i Naději. Smutná krátkodobost zdůvodňuje štvanost a přelétavost kun- derovského libertina. Svět moderního člověka se sice osvobodil, ale ztratil své mnohé jistoty. Svoboda moderního člověka není lehká a může být i nesnesitelná. I takové poselství lze vyčíst z Kunderových románů. Březen-duben 1988 Jiří Sirotek NESMRTELNOST nová kniha Milana Kundery Vyšla v Paříži v lednu 1990 160 [pageend162]CARLOS SAURA: ELISO, MŮJ ŽIVOTE (Trocha filmové hermeneutiky) R. Starý Po zhlédnutí dalších dvou filmů španělského režiséra Carlose Saury, Maminka slaví 100. narozeniny a Eliso, můj živote, v rámci napůl utajeného Týdne španělských filmů, pořádaného v pražském Filmovém klubu, na jehož společenské atmosféře se zvlášť citelné podílejí pánské záchodky a jehož obecenstvo se vyznačuje tím, že se křečovitě směje na místech, o nichž se v dobré víře domnívá, že by na ně měl zasvěcený milovník filmového umění příslušně reagovat, jsem se utvrdil v přesvědčení, že Saura je vedle Felliniho nejpozoruhodnějším režisérem naší současnosti (aby vznikla dokonalá hvězdná čtveřice, bylo by třeba k nim přiřadit ještě Vis- contiho a Bergmana); ale také jsem si znovu, tentokrát zvlášť naléhavě uvědomil, jak naše myšlení celkově zaostalo, takže už nestačí držet krok s výrazovými prostředky moderního umění. Moderní umění je pro nás moderní vesměs už jen proto, že bez ohledu na dobu svého vzniku zůstává jaksi mimo nás, jako cosi bizarního a extravagantního, a my před ním stojíme v uctivých rozpacích, neschopni vstoupit do jeho magického světa a podílet se s potěšením a porozuměním na tom, co nám nabízí. Nemluvím samozřejmě o myšlení, jak je důvěrně známe ze své každodenní nebo odborné či intelektuální praxe, totiž o onom více méně metodickém používání vhodných pojmů, pomocí nichž racionalizujeme své životní postoje nebo se je snažíme obhájit v kontroverzi s okolním světem. Mám na mysli celistvé, obrazné myšlení, které by režisér Saura nejspíš nazval „myšlením duše“. Tomuto myšlení duše jsme dnes bohužel na hony vzdáleni. Standardní světonázor, v němž dnes žijeme — a říkám-li žijeme, chci tím říci, že si jej oblékáme, obouváme a natahujeme na uši stejně, jako používáme ostatních spotřebních vymožeností své doby — je tak říkajíc střižen zhruba podle poslední módy osvícenského racionalismu 18. století, a jeho výraznější doplňky z pozdější doby tvoří už jen svrchník á la Darwin z poloviny 19. století, a ovšem moderní spodní prádlo, šité na míru sekularizovaného křesťanství s jeho novým mýtickým vyvoleným lidem a spásou v podobě pozemského ráje hojnosti, rovnosti a jednolité pospolitosti. Toto myšlení, jak bylo možno se přesvědčit na úvodním slovu proneseném před promítáním Saurova filmu Eliso, můj živote, se při setkání s takovým dílem cítí být postaveno před složitý úkol „dešifrování“ (tohoto slova bylo použito v krátkém proslovu nejméně desetkrát) a nakonec se stejně omezí jen na několik nejnutnějších předběžných varování před příliš doslovným chápáním některých scén (například incestu mezi otcem 161 [pageend163]a dcerou) a na několik narážek na takzvané hlubší kontexty díla (cituji: existencialismus, samota, Bergman). Prostý příběh o vzájemných vztazích tří lidí odehrávající se na venkovské samotě uprostřed polí, jak nám jej předvádí Saurův film, však nechce být dešifrován, nýbrž chce být spluprožíván. Vůbec nejde o to, abychom nejprve odstranili jeho obrazné matoucí formy, a tím se zdánlivě dostali k jádru díla, nýbrž spíš o to, abychom svým výkladovým viděním vstoupili do těchto obrazů, přijali jejich uměleckou symboliku a skrze ni prožívali to, co nám film chce sdělit. V takovém prožívání filmu nám však brání jazyk moderního umění, který na rozdíl od našeho standardního světonázoru prošel složitými cestami proměn, takže se zdá, že se již zcela vymyká možnostem pojmového přetlumočení, na němž jsme závislí, chceme-li proniknout do jeho svébytného světa, a ten je odedávna tvořen uměleckým „obrazem“; jenže tentokrát je to obraz, který už nedokážeme „dešifrovat“. Jak máme například pojmout obraz otce (pomocí určitého pojmu, ať už psychologického nebo jiného), který odešel kdysi z domova a byl pak nalezen mrtvý na jakési haldě hlíny, aby se pak znovu objevil coby úctyhodný starý muž, žijící v polorozpadlém, opuštěném statku? Je to jenom „imaginární“ otec, jak si jej dokážeme vybavit ze svých vzpomínek, ale stejně tak snadno na něj zas zapomenout? A nebyl by pak takový „vzpomínkový otec“, otec pouhé naší představivosti, něčím ryze subjektivním, s čím si pak umělec může nakládat, jak se mu právě zlíbí? Jakým způsobem lze vůbec vyjádřit — obrazně nebo pojmově — fakt, že každý z nás má nejen svého vlastního otce, ale zároveň si v sobě nese, jak nás o tom poučuje archetypová psychologie, pradávný obraz „otcovství“, obraz Otce jako zvláštní role nebo souhrnu typických atributů, jehož budeme pro odlišení psát s velkým písmenem, nemáme-li už k dispozici vhodnější rozlišovací znak? Jak vyjádřit běžným, „realistickým“ nebo „klasickým“ způsobem fakt, že tento vnitřní Otec, jehož obraz si každý z nás nese s sebou již odpradávna, nás provází celým naším životem a nepřestává se podílet ani na chvíli na našem osudu, a to třeba i dávno potom, co náš vlastní otec již zemřel a vzpomínka na něho vybledla? A jakými srozumitelnými a sdělnými prostředky vyjádřit fakt, že tato vnitřní postava Otce je nám známá a vůbec dostupná jen jako obraz, a to jako zrcadlený obraz, takže náš vlastní otec nebo manžel, učitel, přítel, kněz, politický vůdce apod. se může stát nositelem tohoto obrazu, a tím jakoby oním Otcem samým? A jak se vypořádat s faktem, že tento vnitřní Otec je nám jako mocný psychický činitel znám vždy jen zčásti, a to i v případě své obrazové zjevnosti, zatímco z velké části pro nás zůstává neznámým cizincem, v jehož společnosti můžeme prožít třeba celý svůj život, aniž bychom vůbec dokázali postřehnout jeho blahodárný nebo naopak neblahý vliv na náš život? A jak vyjádřit tak choulostivý, a přece tak běžný fakt, jakým je psychické splynutí dcery s tímto viditelným-neviditel- ným, vlastním a přitom cizím Otcem? 162 [pageend164]A přitom to je jen nepatrná část umělecko-výrazové problematiky, před ní stojí dnešní filmový tvůrce, jehož myšlení musí být obrazným myšlením par excellence. Zatímco například výtvarné umění si impresionismem, symbolismem, kubismem atd. připravilo cestu pro své dnešní výboje, stojí film dosud před svou vlastní obdobou kubistického rozložení vytvářené skutečnosti a před svou obdobou „proustovského“ rozpomínání (mezníkem je tu ovšem Felliniho 8 1/2), kdy se mají v jednom obraze spojit neurčité postavy minulosti a typické věčné obrazy s postavami přítomné chvíle, s živými, konkrétními lidmi. Saura se nám snaží pomoci tím, že do hlavního děje vkomponuje zvláštní mezihru, která má název „theatro del mundo“ — divadlo světa. Je to představení, které předvádějí na podkladě středověkého textu děti z klášterní školy, kam otec Elisy, hlavní postavy filmu, dochází vyučovat. Náš život se podobá tomuto divadlu světa v tom, že aniž si to většinou uvědomujeme, hrajeme v něm vždy nějakou roli, kterou nám osud nebo někdo jiný „vis maior“ předurčil. Moderní člověk má většinou sklon domnívat se, že o žádnou takovou předem určenou roli nejde, a pokud, pak že si ji vybral on sám. Klášterní děti však na svém přestavení „divadla světa“ ukazují, že své role v této hře dostáváme nezávisle na své vůli, že tyto role jsou tu již dávno před námi, snad už od počátku světa, a že záleží jen na nás, jak je odehrajeme. Na koho připadne role krále, ten má být dobrým a spravedlivým králem, komu je svěřena role básníka, ten má být dobrým básníkem, a komu připadne role chuďasa, ten jím má být jak nejlépe dokáže. V naprostém rozporu s moderní představou seberealizace nám toto středověké drama ukazuje, že odmítat svou roli v tomto „divadle světa“, nechtít se k ní znát, je nejhorším druhem zaslepenosti a nerozumu. Jestliže totiž tvrdošíjně odmítáme svěřenou roli, je pak nucena se s mnohonásobně větší silou „hrát skrze nás“, zatímco my se stáváme jejími nevědomými nástroji — loutkami, odsouzenými hrát ji zcela stereotypně stále znovu, se všemi jejími případnými tragickými důsledky. Jediná šance na opravdovou svobodu — díváme-li se na svět jako na „theatrum mundi“ — je právě v tom, že svou roli vědomě přijmeme, že se s ní co nejdůvěrněji seznámíme a se ji pokusíme hrát podle svých nejlepších schopností, protože jen takto ji možná časem dokážeme hrát s jistým odstupem a bez oné nelidské nut- kavosti, jež je jí vlastní. Možná že to, čemu se říká svoboda, je ve skutečnosti tato malá, ale nesmírně cenná šance prohlédnout („Pane, dej, ať vidím!“) a obrátit se svému osudu tváří v tvář, místo abychom se jím nechali vléci neznámo kam. Totéž však platí i pro role, které každý z nás hraje v rámci svého „rodinného románu“. Archetypová Velká rodina, jejíž věčná dramata se odehrávají v duši každého člověka, se v představení „divadla světa“ sice vyskytuje vždy v úplné sestavě (každý v ní má otce, matku, sestru atd.), ale jednotlivá individuální dramata, jak to ostatně známe i ze soudobého di163 [pageend165]vadla i z divadla a mýtů antiky, přidělují hlavní role vždy jen některým osobám. Tak je nám například dobře znám, díky Freudově psychoana- lytické aktualizaci, příběh Oidipův nebo příběh o Elektře a Orestovi, rodinná tragedie Médei a Ijásona, příběh Hippodamie a Pelopa atd.; ale především jsou nám díky řecké mytologii známy jednotlivé otcovské, mateřské, dceřinné a synovské role, které v závislosti na našich vrozených psychických konstelacích hrají i „naši“ Otcové, Matky, Synové a Dcery, tj. ty autonomní psychické mocnosti v duši každého z nás, které si nedokážeme představit jinak než pomocí personifikovaných obrazů, čili pomocí postav „rodinného románu“. Příkladem jedné takové archetypové role je antický Hefaistos, který vyrůstá již od narození v nemilosti svého otce Dia, a to proto, že jeho matka, božská Héra, ho porodila bez předchozí účasti svého božského manžela, a kromě toho usiluje o to, aby z Hefaista vyrostl Diův protivník, který by v Héřině zájmu ohrozil Diovo mocenské postavení. Rozlícený Zeus svrhne Hefaista z olympského nebe, čímž mu způsobí trvalou tělesnou vadu (chodidla obrácená směrem dozadu) a v důsledku toho i pocit méně- cennosti. Hefaistos jej však dokáže překonat díky svému výjimečnému řemeslnému umění, a potom, co si vyrovná účet se svou ctižádostivou matkou, která se ho jako méněcenného zřekla (připoutá ji pomocí důmyslné léčky do křesla), podaří se mu obratnou nátlakovou politikou vymoci si na svém otci Diovi nejkrásnější bohyni, bohyni Afroditu, za manželku. Jinou archetypovou roli hraje v tomto divadle světa Athéna, věčná dívka a „tatínkova holčička“, jak jsme zvyklí jí říkat v rodinném životě. Athéna se zrodila, jak víme z řecké báje, přímo z Diovy hlavy, ovšem za vydatného přispění Hefaistovy sekery, zato však bez účasti Héry. Nelze se proto divit, že dominantní vazbou každé takové dívky je vztah k otci, a je proto jen přirozené, když tato dívka dá ve chvíli manželské krize přednost pobytu u svého otce před pobytem u své sestry, přesně tak, jak to udělala Elisa na počátku Saurova filmu. Na svého otce a na jeho mimořádné místo ve svém životě sice mezitím zapomněla, takže jejich vzájemné vztahy přetrvávaly jen díky příležitostným korespondenčním lístkům, obsahujícím obvyklá ujištění o tom, že všem se daří skvěle atd., ale v krizových okamžicích svého života je nucena se k němu volky nevolky vždy znovu uchylovat. Elisa si namlouvá, že je to z její strany projev sobectví, ale ve skutečnosti, jak postupně vychází najevo, je to důsledek zcela nesvobodné, fatální vazby a vyjevuje se tu životní role, sahající svými kořeny až do nadosobní roviny „divadla světa“. Sledujeme-li ve filmovém ději postavu Elisy a její složité citové vztahy k otci, musíme mít při tom na zřeteli, že její otec je vlastně již dávno mrtev a Elisa může svůj vnitřní obraz Otce na něj přenášet jen ve vzpomínce. Ostatně její vlastní otec se zřejmě vyznačoval vlastnostmi, které se s vlastnostmi jejího niterného Otce příliš neshodovaly. Svědčí o tom okolnost, že 164 [pageend166]Elisa, přivolaná — v roli matky, jejímaž očima se rozpomíná k identifikaci mrtvého otce, odmítavě zavrtí hlavou: „Ne, toto není její Otec!“ Elisin skutečný, protože ,její“ a nejbližší otec, je onen archetypový obraz Otce, ztělesňující dominantní paternální složku její duše, a podobu tohoto Otce se Saura pokouší ve filmu vypátrat a znázornit. Říci o tomto filmu, že je autobiografický, by nebylo tak docela přesné. V něčem je totiž mnohem obecnější než může být kterékoli autobiografické dílo, neboť jeho intimní linie se zcela kryje s tušeným obecným vzorem a má tak výrazné univerzální charakter. Tento typ díla, v němž se intimita kryje s univerzalitou a palčivý problém osobního života a jeho zrání zcela vyplňuje plán díla, by bylo možné označit jako „indivi- duační“. Osobnost autora a jeho životní příběh v tomto případě již nevytvářejí jenom jeho rámec a nedodávají mu pouze potřebné obsahové prvky — postavy, motivy a zápletky — nýbrž cele vstupují do díla. A protože umění, a film zvlášť, je „projekční“ záležitost, může autor vstoupit do díla jen ve dvojici, tj. spolu s někým, kdo, abychom tak řekli, je jeho prvním „projekčním plátnem“, a tím obvykle bývá jeho nejbližší životní partner. V tomto smyslu je každé individuační umělecké dílo ryzím příběhem duše, odehrávajícím se a zrcadlícím se v zúčastněných životních partnerech. Může jít jen o náhodné setkání, které netrvá déle než několik kradmých pohledů, ale vždy je to vztah, o němž lze plným právem říci, že je to „spřízněnost volbou“. (Jedním z prvních a dnes již klasických příkladů takového druhu moderního filmu je Felliniho Giuletta a duchové). Každý vztah mezi dvěma lidmi, a tím spíš vztah mezi manžely, zraje čas od času k novým krizím, v nichž se po obdobích jisté zastřenosti psychických dominant, v jejichž herním rámci se tento vztah odehrává, vždy znovu vyjeví jejich drsnější a jaksi zjevnější podoba („holá skutečnost“). Elisa se ve chvíli takové krize uchýlí ke svému Otci, prozrazujíc tak svou dominantní psychickou vazbu, zatímco její muž Antonio ještě hlouběji upadá do rozcitlivělosti svého věčného chlapectví. Krize ve vztahu těchto dvou lidí nechává především vyjít najevo, v čem si zůstávají navzájem nejvíc dlužni. Elise se od Antonia, který není dost otcovsky založen, nedostává něhy, ochrany a pocitu jistoty, Antoniovi se zas od Elisy, která je tak málo mateřsky založená, nedostává žádoucí podpory a povzbuzení v jeho tvůrčích snahách. V okamžiku manželské krize se na scéně Elisiny duše silou neměnného zákona vynořuje její Otec, který zcela vyplňuje její životní obzor. Rozchod s manželem ji přímo vhání do Otcovy náruče, a jejich nevědomý, ale o to užší vztah se neobyčejně oživuje a nabývá na intenzitě. Archetypická postava Otce jakoby vstoupila do Elisina vnitřního života a zaujala v něm místo, které je vyhrazeno nejenom jejímu životnímu partneru v manželství, ale dokonce i jejímu nejosobnějšímu Já. Je to okamžik fatálního ztotožnění s Otcem, čili s tou psychickou dominantou, jejíž rozměry věčnosti 165 [pageend167]a nekonečnosti jsou zcela nepřiměřené konečnému světu smrtelného člověka. V takových okamžicích ztotožnění s nadosobními psychickými (kosmickými) silami jedinec ztrácí sám sebe, svou vlastní identitu a stává se někým jiným, kdo jej sice dokáže svou nadpřirozenou mocí uchránit před nároky a nástrahami světa, ale ztráta sama sebe je přece jen příliš vysoká, ba neúnosná cena, kterou je třeba za to zaplatit. U Elisy dostoupilo toto ztotožnění natolik povážlivého stupně, že začíná dokonce promlouvat Otcovým hlasem, a když objeví na stole jeho zápisky, čte v nich své vlastní myšlenky. A je to její Otec, kdo jí vypráví podivný příběh o vraždě dívky k níž došlo na polní cestě za statkem, na němž Elisin Otec žije, a o lítostivém vrahovi, přinášejícím na toto místo každým rokem květiny. Tento příběh je scénářem, v němž si Elisa může odehrávat svůj rozchod s Antoniem: On je tím zločincem, který ji nemilosrdně vraždí (podvádí ji s její nejmilejší přítelkyní), a který bude pozdě litovat svého hrůzného činu. Elisa netuší, že se mezitím sama proměnila v nelidského tvora, v cosi mezi upírem a sfingou a že z „Elisy, mého života“ se stala „Elisa, má smrt“. Kritický okamžik propadnutí archetypové roli psychické dominanty však zároveň vytváří podmínky pro její prohlédnutí. Elisa se ocitá ve školní lavici spolu s ostatními dětmi, aby s nimi sledovala představení „divadla světa“, jež s nimi nacvičil její otec. Pochopí konečně díky této názornosti svou vlastní roli v tomto „divadle světa“, anebo nechá svého Otce opět zemřít, aby se k němu po čase, ve chvíli své další osobní krize, znovu vrátila? Elisin Otec mezitím skutečně zemře: Elisa jej najde na polní cestě, po níž tak rád chodíval na procházky. Tato událost nevěstí do budoucna nic dobrého. Závěrečná scéna filmu, která zcela se shoduje se scénou počáteční, tyto obavy jen potvrzuje. Saura se pokouší filmovými prostředky Elise (Geraldině) vykreslit základní podobu a rysy jejího nejbližšího životního druha a „pána její duše“. Elisin Otec má četné rysy Senexe-Starce, oné mýtické postavy, jak nás s ní dnes znovu seznamuje archetypová psychologie na základě dědictví anti- ky. Postava Senexe je nejpřístupnější ze zorného úhlu Puera-Věčného Mladíka, který v něm vidí symbol omezení, konečnosti, pevných životních forem, ale také strnulosti, neměnnosti, zkostnatělosti a konečnou instanci všech nadějeplných počátků. Vnímá ho jako neprostupnou zeď, na níž ztroskotávají všechny jeho mladické vzněty, inspirující myšlenky a plány. V pohledu Puera převažuje obvykle „Senex negativus“, s jehož omezeními, časovými limity a ustálenými životními formami se musí obtížně vyrovnávat. Smrt má v tomto horizontu vždy rysy stáří, je to Stařec sám (správně má být vlastně nikoli „ta smrt“, nýbrž „der Tod“; maternální slovanské prostředí učinilo i ze smrti femininum — „der Gevatter Tod“ je tu „Smrt kmotřička“). Senex-Stařec jako určitá archetypová psychická dominanta a vzor cho166 [pageend168]vání má však jak pro Věčného Mladíka, tak zejména pro Věčnou Dívku četné blahodárné vlastnosti, bez nichž je vyvážený psychický život nemožný. Co se z hlediska Puera jeví jako negativní Senex, je mu v příslušných dávkách k největšímu prospěchu: bez pevného tvaru a bez zkrocení rozkolísaných mladických nálad by žádný Věčný Mladík, čili ta část našich psychických vloh a sklonů, které si personifikujeme pomocí této antické postavy, nedokázal nalézt způsob, jak své podnětné myšlenky dovést do konkrétních a obecně platných forem. I pro Věčnou Dívku však platí, že všechno to, co ve svém Otci hledá porozumění, něhu, ochranu a životní moudrost — se může ukázat na překážku jejímu svobodnějšímu a osobitějšímu životnímu projevu. A právě v tom je podle Saury jádro individuačního problému, s nímž se potýká Elisa. Jestliže se totiž uchyluje ke svému Otci, aby se s ním ztotožnila, dává tím jen najevo, že Antonio není schopen hrát v jejím životě úlohu chápajícího, dobrotivého papínka, v jehož bezpečné a vše odpouštějící náruči by se mohla oddávat regresivnímu způsobu života a navrátit se tak do bezbolestné rajské pohody, jaká vládla na počátku času v zahradě Eden. V Elisině obraze Otce tak zcela převažují jen kladné vlastnosti moudrého Starce. Saurovi se podařilo ukázat je v jejich neodolatelné působnosti, ale zároveň i tak, že je zřejmé, jak jsou na druhé straně ošidné a dvojznačné. Vše, co Elisin Otec představuje, vnímá ona nekritickýma očima jako cosi jednoznačně kladného, a právě v tomto jednostranném hodnocení je největší nebezpečí, které tato archetypová postava představuje. Elisin Otec je typem ušlechtilého, kultivovaného starého muže. Má zklidněná gesta, těžiště svého života chová v sobě samém. Těkavost, marnivost a nevyrovnanost — vlastnosti, tak důvěrně známé Elise — jsou mu cizí. Zvlášť nápadným a uklidňujícícm rysem je u něho naprostý nedostatek ctižádostivosti. Na živobytí si vydělává překládáním a občasným vyučováním v klášterní škole a nedalekém městečku. Nenásilným způsobem se snaží dát průchod touze po sebevyjádření, a to jen tehdy, stane-li se z ní opravdová niterná potřeba. Výsledky těchto pokusů v podobě deníkových zápisů však v okamžiku ztvárnění pro něho ztrácejí význam, přestávají ho zajímat a on je odkládá stranou, aby je po čase nejspíš hodil do koše. Spokojí se tím, že zachytí některou vtírající se vzpomínku, a když se mu podaří dát jí přesný výraz, jakoby ji zbavil její tíže. Spor mezi tím, co je mladická touha přicházet stále s něčím novým, tvořit a podělit se se svými myšlenkami s ostatními lidmi, a tím, co lze nejjednodušeji označit jako neplodné stařecké setrvávání v sobě samém spor, jenž je středem Saurovy pozornosti jako tvůrčího umělce — se však stejnou měrou týká i Elisy. Je-li vykreslený obraz Elisina Otce obrazem „dílčí osobnosti“, jež je součástí Elisina vnitřního života a dokonce je v něm určující silou, pak nebezpečí, které se v tomto obraze skrývá, má podobu sterilnosti, uzavřenosti do sebe, strnulého setrvávání v tom, co je dáno, a v neschopnosti navázat kontakt s ostatním světem. A chybí-li tu 167 [pageend169]navíc pochopení, že tato „dílčí osobnost“ (komplex) představuje nadosobní, archetypovou sílu, jejíž roli má Elisa vědomě a přiměřeně svým možnostem převzít jako jednu ze svých životních rolí v „divadle světa“, pak se toto nebezpečí stupňuje do té míry, že hrozí proměnit Elisin život ve smrt zaživa. Neboť Stařec, není-li vyrušován ze svého poklidu svými mladickými oponenty, ztělesňujícími všechno to, co vnáší nový život do strnulých forem, co s sebou nese inspiraci ke změnám, je odsouzen k věčnému churavění a ke stále novým „úmrtím“, aby se pak ovšem o to naléhavěji znovu objevoval na scéně. Otec, kterého jsme tu psali s velkým počátečním písmenem, neumírá ovšem nikdy — přežije nakonec i svého lidského druha. Pokud se Elisa domnívá, že její Otec je mrtev, je to jen proto, že na něho opětně zapomněla. A taková smrt Otce, jak naznačuje Saura, je „špatnou“ smrtí. Na konci filmu vidíme týž automobil, který na začátku přivážel Elisu na návštěvu, jak znovu míří ke statku, na němž žije v odloučenosti od světa její Otec, který svou smrtí jen jakoby ještě hlouběji ustoupil do pozadí, zatímco jeho síly se tím znásobily. Řešení této krizové situace spočívá díváme-li se na ni očima archety- pové psychologie — ve vědomém přijetí podmínek „divadla světa“ a ve skloubení obecných rolí, jež se na jeho scéně hrají, s jedinečným individuálním životním dramatem každého člověka. Jde o to, aby Elisin Otec (Senex) přijal do svých projevů co nejvíc mladických vlastností a sklonů a aby Elisa přestala být přízračnou Věčnou Dívkou a nevrhala se ve chvílích slabosti do náruče Otce, ale aby byla schopna vidět i jeho neblahé, ničivé vlastnosti, jimž v okamžiku ztotožnění s ním nevyhnutelně propadá, takže pro své okolí pak ztělesňuje chování zlého Starce. Jde tedy o to, aby Elisa napříště svého Otce doopravdy „měla“, místo aby on „měl“ ji na své samotě uprostřed holých polí, kde se z ní stává bezbranná, zanedbaná a bezvýrazná dívenka bez špetky vlastní osobnosti. Aby se začarovaný kruh, v němž se Elisa pohybuje, přerušil, vytvořil Saura tento pozoruhodný film. Každý, kdo je schopen plně vnímat jeho neobyčejně působivé a významuplné obrazy, bude Saurovo dílo přijímat zároveň i jako očistný čin a podanou pomocnou ruku. Pokud ovšem nebude v pokušení vidět v něm jak tomu nasvědčovalo leccos z úvodního slova před představením — jen intelektuálský film s existencialistickým kontextem, odehrávající se v prostředí současné španělské buržoazní společnosti. PIŠTE NÁM! Naše adresa: PROSTOR, Sudoměřská 13, Praha 3, 13000 168 [pageend170]DOPISY, NÁZORY, POLEMIKY Vážená redakce, před několika týdny jsem dostal do ruky váš časopis Prostor, druhé číslo 3. ročníku. Něco jsem přečetl se zájmem, něco mne naopak podráždilo, snad to dělá ten generační rozdíl. Nejvíce mne rozhořčilo oznámení, v němž čtenářům sdělujete, že vám byla udělena cena Milana Weinera. Píšete v něm doslova: „V letošním roce byla založena nová cena, tentokrát pro mladé novináře samizdatových časopisů a periodik. Nese jméno novináře Milana Weinera, který zemřel údajně v roce 1968... Redakce tohoto oblíbeného časopisu se však se studem a lítostí přiznává, že nic konkrétního o osobě Milana Weinera více nezná. Jinak udělením ceny byla celá redakce více jak příjemně překvapena...“ První vlna vzrušení opadla a já jsem vám přiznal právo nevědět, kdo to byl Milan Weiner. Když v březnu 1968 sledovalo celé Československo jeho památnou rozhlasovou diskusi s Josefem Zárubou, která byla v době pozdějších honů na čarodějnice označena za „nástup kontrarevoluce ve sdělovacích prostředcích“, poslouchali jste nanejvýš Hajaju nebo dokonce ozvěny okolního světa přes stěnu maminčina bříška. Tak tedy vězte, že Milan Weiner se narodil v roce 1924 v Praze v židovské intelektuálské rodině. Vliv staršího bratra ho už jako studenta gymnázia přivedl do komunistické Mladé kultury. V šestnácti letech šel do koncentračního tábora a vrátil se odtud v létě 1945 ve velmi zuboženém stavu. Jeho strýc Ferdinand Peroutka, který toho jistě sám v Buchenwaldu viděl dost, si v deníku zapsal, že Milan byl „vyhublý a nehybný“. Jako většina lidí s podobným osudem vstoupil Milan do KSČ. Stal se novinářem. V roce 1950 byl vyslán jako zpravodaj ČTK a Rudého práva do Pekinu. O rok později se musel vrátit a určitou úlohu v tom nepochybně sehrál jeho neárijský původ. Dlouho se protloukal obtížně a chvílemi téměř bez prostředků až do doby, kdy se stal tiskovým pracovníkem ministerstva zemědělství. V prvních letech mírného tání pak nastoupil do Čs. rozhlasu a po určité době se tu stal vedoucím zahraniční rubriky. Byl to jak jsem měl sám tu čest poznat neobyčejný přísný a náročný šéf. Vyžadoval profesionální přístup k práci a neznal slitování. Když jsme ve 22 hodin vysílali tehdy oblíbený Svět dnes večer, seděl Milan doma, měl puštěné tři světové stanice a porovnával, zda máme všechno co oni. Běda, když tomu tak nebylo! Pokládal práci v rozhlase za vznešenou službu, jíž se muselo obětovat všechno. Zbavoval se neschopných a netvůrčích typů, dokázal ve starších žurnalistech probudit zasutý zájem, vyhledával ne- opeřené mladíky a posílal je do Indonésie, aby se otrkali, když se mu zdálo, že mají talent. Bořil klišé osvědčených přístupů, chtěl tehdy vytvořit moderní, perfektně informovaný rozhlas osobitých mluvčích. Nenechal nás doslova vydechnout, ale o ty, kdo to vydrželi, se otcovsky staral. Všechno, co jsem se naučil, umím od něho. 169 [pageend171]V roce 1968 pochopil jako jeden z prvních, o co jde. Vrhl se do obrody doslova střemhlav. Tu ho zaskočila zákeřná choroba, zhoubný nádor na mozku. Protrpěl několik měsíců na lůžku a zemřel v únoru 1969. Kdyby vás zajímalo, jak psal, vezměte si do ruky Reportéra z let 1967 až 1968, vyšlo tam několik jeho komentářů. Stojí to i jinak za to, věřte mi, nebudete litovat! To, co mě na vašem sdělení nejvíce rozhořčilo, se ovšem nestalo vaší vinou. Nedovedu pochopit, že se kdesi ustavila jakási anonymní porota a uděluje cenu Milana Weinera, o němž, jak se domnívám, toho ví stejně málo jako vy. Snad by se alespoň mohli zeptat jeho příbuzných, zda proti tomu nic nemají, za starých časů se to tak dělávalo. Snad by v té porotě měli sedět především Milanovi žáci a bývalí spolupracovníci. Nikdo z nich, jak jsem zjistil, o tom nic neví a všichni se diví. Nechci Weinera glorifikovat, nepotřebuje to. Jeho úsilí zapadalo v šedesátých letech do snažení reformních komunistů o nápravu společnosti. Sdílel tedy nutně jejich iluze a omyly. Ale jedno vím zcela jistě: anonymitu nesnášel ze zásady. Bojoval v těch letech, kdy jsem ho znal, proti nijako lev. Dbal o to, aby v rozhlase vystupovali živí, konkrétní lidé, nesoucí plnou odpovědnost za svá slova a postoje. Proto nemohu pochopit, že Weinerova cena byla udělena právě vašemu časopisu, který je na principu anonymity přímo založen. Je to v nejlepším případě velmi trapné nedopatření. V Praze dne 27. dubna 1988 S pozdravem Jírů Jaroslav ♦ * * VĚC NEDOPOVĚZENÁ Zatím co zahraničí a neoficiální kruhy věnují v roce 1988 poprávu hlavní pozornost výročí „bratrské pomoci“ z roku 1968 a zatím co oficiální kruhy budou co nejdéle a nejdůrazněji připomínat Únor, a zatímco výročí 28. října proběhne asi celkem nostalgicky, vzpomínka na Mnichov bude nejspíš nejvíc zatlačena do pozadí. Dodnes si s ním nikdo neví pořádně rady, a nejméně ze všeho s úlohou Eduarda Beneše, tehdejšího prezidenta republiky. Mnoho lidí se domnívá, že po půl století to už je passée, mládež už vůbec nepochopí, o čem je řeč, je to pro ni tak vzdálené jako Přemysl Oráč či Gaius Iulius Caesar. A přece jsem přesvědčen, že diskuse o Benešovi je z mnoha důvodů stále bezpodmínečně nutná, i když asi nikdy neskončí. Beneš je stále vystaven kritice, jako kdyby on byl snad nějak osobně zavinil Mnichov, hlavně pak je mu kladeno za vinu, že kapituloval. Někdy mě však zamrazí, i Hitler volal, když bylo vše zcela ztraceno „Nie wieder Kapitulation!“ „Nikdy už kapitulaci!“ Přes Beneše se často, ať přímo či nepřímo, ať zakrytě či otevřeně, vede kritika namířená vůči Masarykovi; Masaryk je vinen už tím, že Beneše jako svého nástupce doporučil, a konečně i orientací první republiky na Zá- 170 [pageend172]pad. Otázka ovšem zní, kdo byl lepší kandidát než Beneš, a na koho se mladá republika měla tedy orientovat? Či měla žít ve vzduchoprázdnu? Jindy se jednoduše konstatuje, že Masaryk byl bojovník a kapitulace by byla u něho nepřicházela nikdy v úvahu. Masaryk však — což mu nijak neupírá na jeho velikosti ani zdaleka ve srovnatelné situaci nebyl. Konečně, jestliže zklamal Beneš, kdo v době Mnichova nezklamal? Proč se nenašel nikdo, kdo by byl Beneše nahradil, nutil k boji, byl ochoten vzít celé riziko rozhodnutí na sebe? Neučinil tak ani zborovský hrdina Syrový, ani potomek bojovných politiků Rašín, ani geniální a prý už tehdy národem milovaný Gottwald. Schovávání za Benešovu autoritu neobstojí, skutečný vůdce lidu by i za takové situace jednal samostatně. Při útocích na Beneše a jeho kritice se příliš mnoho věcí nebere v úvahu. Hlavně prohitlerovská nálada a mírová euforie na Západě. Ta vlastně už prohlašovala Československo za rušitele míru a hrozba západních velmocí, že se postaví Hitlerovi po bok, nebyla planá. Asi by byli Angličané netáhli na Prahu, ale i morální a ev. materiální a finanční podpora by byla znamenala mnoho. Proti Československu stálo tehdy jednoznačně Maďarsko a Polsko. Znamenalo to tedy jít oproti celému světu. Ani domácí situace nebyla o nic lepší, Masarykových nepřátel bylo dost, Beneš jich měl dvakrát tolik. Ti jen čekali na svou příležitost, a ta se jim právě naskýtala. Slovensko bylo tehdy prakticky v moci Hlinkově a snaha luďáků rozbít Československo byla větší než bojovat proti Němcům a Maďarům. To znamená, že ve skutečnosti, národnostně, zde stáli jen Češi, Židé a Rusíni, a ti by byli věru Hitlera neporazili. Německá a maďarská menšina by od prvního okamžiku bojovala proti republice ze všech sil, a i čeští Poláci by se byli určitě připojili k většině svého národa. Nezapomeňme, že protičeskoslovenský postoj se v Polsku a Maďarsku stal věcí celého národa, lidu. A nezapomeňme, že příslušníci těchto menšin sloužili v armádě, ba měli v ní i dost vysoké funkce. Henleinovci byli navíc značně ozbrojeni. Ani vojenská situace nebyla valná, ba byla beznadějná. Všechny nynější řeči o mužné pomoci SSSR jsou skutečnými politickými báchorkami. Malá dohoda byla paralyzována. Mnozí Benešovi kritikové připomínají pevnostní obranou linii na hranicích. Ale ta nebyla vůči Rakousku hotova, a Rakousko už tehdy patřilo Německu, a vůči Polsku a Maďarsku vůbec neexistovala. Za této situace zbývaly jen dvě možnosti, „čestná“ sebevražda, anebo kapitulace. Volil-li Beneš kapitulaci (a přesvědčil o ní národ), počítal zároveň reálně. Válka musí nastat, Československo pak nebude jejím viníkem, Hitler válku prohraje a Češi stanou mezi vítězi. Benešovi jeho kalkulace vyšla úplně přesně. Nepočítal jen se dvěma věcmi, s morálními škodami, které okupace zanechá, a s poválečným vývojem, to je s mohutným nástupem SSSR. Pokud člověk ovšem věří v morální jádro národa, může předpokládat, že kdyby hned po německé okupaci nepřišla okupace sovětská, protektorátní marasmus a úpadek by byl dříve nebo později pominul. Co se pak sovětského nástupu týče, s tím nepočítal nikdo, snad s výjimkou Churchilla, jenže ani tomu to nepomohlo. Proč měl právě Beneš vidět dál a být téměř jasnovidcem? A docela naopak, nekapitulovat znamenalo tehdy postavit se skutečně 171 [pageend173]proti celému světu a být morálně naprosto odsouzen. Byla by za těchto okolností restaurace Československa možná? Obsazení země by bylo pro Hitlera docela hladkou záležitostí, mohl jít přes Polsko a Maďarsko, nedostatky ve výzbroji by byla rychle uhradila Francie a Anglie, naopak, Hitlerovi kynula možnost zmocnit se vlastně bez boje Polska a Maďarska. Jak by byly pak vypadaly dějiny ? Každý ví, že tato otázka nemá vůbec žádnou cenu... Chci jen poukázat na to, že Beneš vůbec jinou volbu neměl, nechtěl-li riskovat fyzické vyhubení národa. (Hitler to nakonec sliboval, Češi mu v jeho „Lebensraumu“ překáželi víc než Poláci, teprve vypuknutím války se situace změnila). Domnívám-li se, že Benešova kapitulace v roce 1938 byla nevyhnutelná, vůbec to neznamená obhajobu kapitulace vůbec. Docela naopak, obávám se, že ti, kdo tak zvysoka hledí na Beneše, si tím sami zdůvodňují kapitulaci v roce 1948, 1968 a nynější! Tvrdí, že jedna kapitulace přivádí druhou, ale ona to vůbec není pravda. K tomu snad není třeba uvádět dost příkladů z dějin. Důvody dalších kapitulací jsou jinde, a mimo jiné i v postoji vůči Benešovi. Neboť poctivé ukázání naprosté výjimečnosti tehdejší situace by také znamenalo vidět tuto kapitulaci jako naprostou výjimečnost. Za Benešovu kapitulaci nelze schovávat vlastní hříchy dneška. Všechno, co zde říkám, by potřebovalo hlubší argumentaci v delším a širším článku, potřebovalo by to naprosto otevřenou diskusi ale kupodivu, o tu není nikde zájem. Benešova věc je dodnes nedopovězená. Místo běžných odsudků, často pohrdavé jednovětých, by asi bylo užitečnější se zeptat, zda nám Beneš nemá pořád ještě co říci? Když v zoufalé situaci říkal: „Mám svůj plán!“ byla to jen planá slova? Anebo je pravda, že za cenu krajních ústupků se ještě chtěl dohovořit s Polskem? Na to už nebyl čas, ale není třeba právě tohle poukaz do budoucnosti, není úzká spolupráce směřující až k nějaké budoucí federaci aspoň věc, o níž je třeba uvažovat ? A myslím, že to zdaleka není to jediné, o čem bychom měli v klidu, seriózně a s učtou k tragickému a velkému člověku Eduardu Benešovi v souvislosti s výročím roku 1938 uvažovat. březen 88 Nam STŘEDNÍ EVROPA časopis pro historii Vychází v Praze a Brně 172 [pageend174]SLOVNÍK POLITICKÉHO MYŠLENÍ KONZERVATISMUS (conservatism) Politický názor, který pramení z touhy uchovat věci, jak jsou. Pokládá je bud za dobré samy o sobě, nebo za lepší než jejich pravděpodobné alternativy, nebo přinejmenším za bezpečné, totiž vzbuzující důvěru a náklonnost. Konzervatismus má tři odlišné polohy: postoj společnosti, ideál vládnutí a politickou praxi. Všechny jsou formovány skepticismem (aniž by ovšem byly na něj redukovatel - né), zejména to platí o vztahu k návrhům na různé radikální změny, k utopickým teoriím a ideálům a k liberálním a socialistickým doktrínám o lidské přirozenosti, /i/ Postoj ke společnosti. Pro konzervativce je charakteristické, že pokládá společnost za svého druhu vymoženost, kterou — přes všechny její nedostatky — třeba pravděpodobně preferovat před „před-společenským" přirozeným stavem (Hobbes). Na rozdíl od určitých forem liberalismu by mohl konzervativec také tvrdit, že společnost tu byla v jistém smyslu dřív, než jednotlivci, kteří ji tvoří. Jednotlivce pokládají za sociální výtvor, za produkt historických podmínek, které způsobily, že splynul se zvyklostmi, hodnotami a nadějemi, bez nichž by byl vážně poškozen nebo neúplný (viz Burke, Hegel). Tyto zvyklosti, hodnoty a naděje jsou tudíž vnitřně předmětem respektu a lze je odmítnout pouze za cenu, že se vyvážeme ze společenského řádu, pakliže ovšem takové důsledné odmítnutí vůbec umožňuje. Co konzervativci zbývá, když zvyklosti a hodnoty, které si žádají jeho podpory, začínají ztrácet autoritu? Moderní konzervatismus vznikl jako odpověcT právě na tento problém; zdůrazňuje nutnost legitimovat takové hodnoty bud obnovením tradic, pomocí náboženského učení, nebo — což je běžnější — ideou přirozené spravedlnosti, která je oním univerzálním podložím pro všechny lokální patriotismy. /ii/ Představy o vládnutí. Konzervativec se ptá, co zachovat a jak? Na tuto otázku lze odpovědět ideou vládnutí prostřednictvím institucí, a z ní vyplývajících teorií o povaze a funkci institucí. Mocí by měly být vybaveny úřady a jednotlivci by ji měli mít toliko jako ti, kteří takové úřady zastávají. Tyto úřady by měly být nakloněny těm institucím, které co možná odpovídají zvyklostem a sdíleným hodnotám občanské společnosti, pramení z nich a konzervují je. Odtud konzervativní opozice vůči snahám „tvořit politické instituce podle abstraktních zásad nebo podle vědecké teorie, namísto aby se jim dovolilo vznikat z běhu věcí a událostí a být přirozeně utvářeny potřebami národů" (Disraeli). Stát je institucí nejvyšší, může však uskutečňovat cíle konzervativního vládnutí jen tehdy, vládne-li nad mnoha a rozmanitými institucemi, které jsou jak státu podřízeny, tak zárověň autonomní (viz autonomie). Takové instituce budou zachovávat své vlastní principy vývoje a úloha vládnutí bude spočívat zčásti v jejich ochraně před svévolným zasahováním do jejich sféry a před erozí, 173 [pageend175]a zčásti v poskytnutí legálního rámce, uvnitř něhož se mohou rozvíjet v souladu s potřebami a očekáváními svých členů. Tato teorie k sobě váže mnoho myšlenkového úsilí konzervativců a signalizuje příkrý rozpor mezi konzervativní a totalitní doktrínou (viz totalitarismus) — v totalitním státě žádná instituce není zároveň podřízená a zároveň autonomní (viz Machiavelli). Stát, stejně jako jiné instituce, je vymezen svými úřady a funkcemi, tudíž ústavou umožňující napravit, resp. odčinit jednání, která byla překročením pravomocí. Taková ústava nemusí být psaná, ale musí usmiřovat a harmonizovat existující zájmy a aktivity, a to vím, že suverenitě a autoritě dává obřadnou (viz ceremonie) a působivou formu. Moderní konzervativec zpravidla obhajuje dělbu moci uvnitř státu jako nejlepší metodu, jak smířit k jednotě tíhnoucí vládnutí s individuálními svobodami a s rozmanitostí podřízených institucí. Na stát, stejně jako na společnost, se dívá jako na složité jsoucno, které lze mnohem snadněji poškodit než zlepšit, a které je ovládáno určitými zákony vývoje a sebezáchovy, jež je třeba respektovat. Vidí jej mnohem těsněji spjatý s občanskou společností než řada liberálních teorií. /iii/ Politická praxe. Konzervatismus je ve své praxi nevyhnutelně pragmatický a lokálně orientovaný, neochotný obhajovat dalekosáhlá řešení; často připouští, že existují problémy a potíže, které pouze politickými prostředky vyřešit nelze. Při řešení konfliktů se střeží překročit rámec zděděných institucí a vlády zákona. Věří ve smysluplnost mocenského působení, ale také v nutnost moc skrývat, a to rozmanitostí forem vládnutí a vytvářením působivého establish- mentu. Jeho důraz na přirozené společenské vztahy vzbuzuje často dojem, že musí zároveň chránit soukromé vlastnictví. I když tomu tak je, zdá se zcela zřejmé, že konzervativní praxe nevyžaduje chránit moderní kapitalismus. Konzervatismus je zpravidla kritizován jako ideologie třídního panství, jako praxe zaručující, že ti, kteří mají právě moc, si ji také podrží, přičemž od tříd, které jsou jimi ovládány a které jsou obětmi jejich panství, se snaží vylákat falešný a klamný souhlas. (Viz také kulturní konzervatismus.) KULTURNÍ KONZERVATISMUS (cultural conservatism) Druh konzervatismu, charakteristický důrazem na kontinuitu kultury (zpravidla vyšší kultury), kterou pokládá jednak za dobrou samu o sobě, jednak za základního činitele podmiňujícího společenskou a politickou stabilitu. Zejména Anglie má dlouhou tradici kulturního konzervatismu, sahající od jeho počátků v době romantického hnutí (viz romantismus) až do dnešních dnů a zahrnující takové myslitele, jako byli v 19. století Coleridge, Arnold, kardinál Newman, Carlyle, Ruskin, následované méně známými, ale často stejně vlivnými osobnostmi 20. století, mezi nimiž musíme F. R. a Q. D. Leavisovi uvést na prvním místě. F. R. Leavis byl právě tak dědicem souběžné tradice americké, reprezentované Emersonem a Henry Jamesem, jako nositelem odkazu anglického myšlení představovaného T. S. Eliotem; jeho Notes Towards the Definition of Culture z roku 1945 zůstávají jedním z vynikajících dokladů tohoto způsobu myšlení. Americký kulturní konzervatismus je zaměřen k uchovávání fragmentů 174 [pageend176]staré evropské kultury, zpravidla s exulantským vědomím obtížnosti takového úkolu; pokouší se však sám sebe oprávnit — podobně jako jeho anglická verze — vznášením vysokých a často neobvyklých požadavků na roli kultury při určování kvality života, a to nejen pro ty, kteří kulturou žijí, ale i ostatních. Ztělesněním této doktríny je akademický předmět „English", angličtina (rozumí se anglický jazyk a literatura — pozn. překl.), tak jak se přinejmenším ještě donedávna učil na řadě anglických a amerických univerzit. O tento předmět se vede politický boj mezi elitářskými a rovnostářskými hodnotami, téměř výlučně v kategoriích úrovně literárního vkusu, a zase naopak, tento vkus je prezentován jako hlavní nositel společenského a mravního vědomí. Pokud jde o kulturní konzervatismus, je patrně nejdůležitějším textem Culture and Anarchy Matthew Arnolda z roku 1869, v němž autor představuje vyšší kulturu jako uchovatelku „vlídnosti a světla", jako garanci, že stále ještě můžeme budoucím generacím předávat dědictví osvíceného sociálního řádu, klidného způsobu vládnutí a opravdové lidské hodnoty, které jsou oslavovány v největších uměleckých dílech. Vyšší kultura je tedy jak protilátkou proti anarchii, tak odmítnutím utilitarismu a každé jiné doktríny, která by byla vyjádřením měšťácky přízemního vědomí. Součástí kulturního konzervatismu je víra v moc vědomí určovat politický řád — v opozici k většině marxistických představ o dějinách. A zvláště pak víra, že určité aktivity, které někteří zařazují do společenské a politické nadstavby, jsou právě tak důležité (ne-li důležitější) jako aktivity, které se připisují základně. Hodnověrnějším by bylo možné učinit kulturní konzervatismus pouze vyvrácením marxistické teorie dějin, patrně za pomoci onoho „Verstehen" (rozumění), jak s ním pracuje Dilthey a další. Kulturní konzervatismus je často kritizován za své intelektuálské snobství a za elitářství, nebo jako marný pokus dodat umění a vyšší kultuře poslání, které může plnit toliko náboženství — v této souvislosti rovněž bývá konzervatismus charakterizován jako pokus, kterým se náboženství konzervuje v sekularizované podobě. Soudí se rovněž, že kulturní konzervatismus poskytl intelektuální podporu konzervatismu a vyhnul se přitom jakékoli výslovně formulované doktríně. NOVÁ PRAVICE (New Right) Tak se označuje nedávné znovuoživení konzervativního (viz konzervatismus) a antisocialistického myšlení ve Spojeném království, ve Spojených státech a ve Francii. Zdá se, že toto hnutí tvoří tři odlišné proudy — jak se to ukazuje přinejmenším v případě prvních dvou uvedených zemí — a není jasné, jsou-li vzájemně slučitelné: /i/ Odpor vůči prakticky uskutečňovanému socialismu, spolu s pokusem porozumět této praxi jako něčemu, co je obsaženo již v teorii. Hlavní podnět těchto snah přichází od těch, kteří uprchli před komunismem ze střední Evropy a z Ruska (C. Milosz, L. Kolakowski, A. I. Solženicyn a jiní) a kteří se pokoušejí ukázat, že sémě stalinismu v sobě obsahují již marxistické teorie. Je tomu tak pro jejich neschopnost přijmout instituce, které by byly tolerantní k opozici, dále pro jejich 175 [pageend177]mesianistický zápal a antinomistické ujišťování se , že jim historie musí dát za pravdu, a konečně pro jejich důraz na historickou nutnost na úkor inidividuální volby. /ii/ Znovuobnovená náklonnost (zejména v USA) k liberálním hodnotám a li- bertarianskému (viz libertarianismus) ospravedlnění kapitalismu a soukromého vlastnictví, někdy mírněná starosvětskou úctou k institucím a zvyklostem (jako je tomu u Hayeka), někdy spojená s úctou k normám „morální většiny", jindy zase založená na zásadním individualismu, který se dostává do blízkosti anarchismu (jako je tomu u Nožička). /iii/ Reakce na výstřelky levicově liberálního (viz levicoví liberálové) mínění v otázkách práva, morálky a společenského vědomí, kombinovaná patrně s obhajobou autoritativnějších forem vládnutí nebo přinejmenším takových forem vládnutí, které by byly vnímavější k tradičním hodnotám, zvyklostem a formám sdružování. Tento třetí proud je pravděpodobně v částečné opozici k proudu druhému, propaguje přijetí smíšeného hospodářství a historické danosti moderní politiky, pokouší se nahradit dogmatickou politiku tradičním konzervativním váháním a zdráhavostí. Straní úctě k institucím, pragmatické politice, usmiřování a manévrování, to vše na základě respektování stávajících podmínek života občanské společnosti. Příklady třetího způsobu myšlení lze nalézt u lana Gilmoura a u ostatních teoretiků Konzervativní strany ve Spojeném království, kteří se jako ke svému učiteli hlásí k Burkemu. Třeba však poukázat na to, že Burke soustřeďuje ve svém díle napětí mezi všemi třemi proudy: svou odůvodněnou nenávist vůči francouzské revoluci (odsoudil ji z důvodů připomínajících /i/) a svou úctu k svobodnému trhu a jeho ideologii (/ii/) proměnil Burke v rétoriku zdůrazňující tradici a pragmatickou politiku (jako v /iii/). Potenciální rozpory tu dávají možnost uplatnit jednu z hlavních námitek vznášených proti pravici — že totiž chce být zároveň jak konzervativní, tak liberální. Navíc je občas kritizována, že se přímo nevypo- řádává s třídním problémem a s problémem výsad v té podobě, v níž se dnes projevují, a také pro jistý sentimentální obraz tradic, kterým se nechává inspirovat. Zdá se, že ve Francii je nová pravice méně soustředěna na tradici a více na liberální hodnoty, a to především kvůli roli, kterou hrají při tolerování a povzbuzování všeho toho, co vede k rozvíjení člověka. Někteří představitelé tohoto hnutí (zejména Alain de Benoist) zdůrazňují biologickou potřebu lidské bytosti stvrzovat se, růst a vyčerpávat se, a polemizují proti socialismu jako formě masové domestikace, odsouzené dovést lidský druh k degeneraci. PLURALISMUS (pluralism) 1. V pluralismu se o politickou moc dělí několik institucí, které mohou jedna druhou omezovat v činnosti, nebo instituce, z nichž žádná není svrchovaná (viz svrchovanost). Pluralismus je obhajobou zvláštního druhu omezené vlády. 2. Víra v to, že ústava státu by měla poskytovat prostor pro varietu společenských zvyklostí, náboženských a morálních přesvědčení, běžných způsobů 176 [pageend178]sdružování se, a že politická práva jsou odvoditelná koneckonců pouze od ústavy a od žádné jiné sociální entity než od státu jakožto vtělení této ústavy. Za takových okolností je společenské a politické jak jen možno od sebe vzdáleno a politické instituce v jednotném provedení koexistují s pluralitně strukturovanou společností. 3. Jakýkoli názor, který v opozici k monismu (a patrně také k dualismu) obsahuje mnohočetnost elementárních věcí, procesů, pojmů či vysvětlení. SOCIALISMUS (socialism) Široký pojem, který má dva základní spřízněné významy: 1. V marxistické teorii a v oficiálním komunistickém jazyce znamená socialismus systém výrobních vztahů, který má být charakteristický pro přechodnou fázi mezi kapitalismem a (dovršeným) komunismem. Výrobní prostředky jsou převzaty do společnského vlastnictví a stát přetrvává jako administrativní stroj, podporující řád nové legality a nový systém práce tak, aby se mohlo vyvinout skutečné společné vlastnictví a aby nakonec mohlo dojít ke zrušení státu. 2. Teorie a praxe socialismu, konstruovaného jako do šíře i do detailů propracovaný názor na to, co podmiňuje lidský život. Socialismus počítá s politickým systémem, který nebude přechodný ve smyslu 1., nýbrž trvalý a bude přiměřený podmínkám života, jak se mění od dob průmyslové revoluce. Jako politická teorie je socialismus relativně nový a patrně postrádá jak systematičnost tradičního liberalismu, tak pragmatický charakter konzervatismu. Objevil se však v tomto století jako stále ambicióznější soubor teorií s prvky jak filozofickými, tak i praktickými, a s takovou vizí lidské přirozenosti, která právě od filozofického k praktickému povede. K jeho základním idejím podle všeho patří: /i/ Předpoklad rovnosti. Rovnost tu lze formulovat rozdílnými pojmy jako rovnost příležitostí, rovnostářství (egalitářství) atd. Vychází se přitom ze základní úvahy, že lidské bytosti mají rovná práva, neboť jsou si rovni v každém ohledu, který je vzhledem k jejich právům relevantní. /i i/ Stát jako administrátor. Na stát se pohlíží nikoli jako na právní či ceremo- niální ztělesnění občanské společnosti, ale spíše jako na složité administrativní zařízení určené k tomu, aby garantovalo práva jednotlivců a rozdělovalo mezi občany všemožná dobrodiní v souladu s těmito právy. Stát se tudíž zajímá především o rozdělování a musí zřizovat a udržovat v chodu instituce, které zaručí, že veškerá dobrodiní — potrava, lékařská péče, výchova, rekreace — budou zpřístupněna každému za podmínek, které jsou pokud možno pro všechny stejné. Právo je nezbytné jako prostředek k zajištění pořádku a účinné správy. Ale ani toto, ani jakýkoli jiný aspekt státní mašinérie, není cílem sám pro sebe. Ba co víc, stát by měl být omezen toliko na administrativní funkce a neměl by se například ustavovat jako agitátor ve prospěch nějakého náboženského učení nebo nacionalistické ideologie. /iii/ Vyloučení systému ovládání. Lidé ovládají jedni druhé různými způsoby, například prostřednictvím třídního systému, politickými institucemi, dědičnými výsadami. Všechny takové systémy ohrožují základní axióm rovných práv. 177 [pageend179]Soukromé vlastnictví je povoleno, ale jen potud, pokud právě není systémem ovládání. Zatímco většina socialistů ve smyslu /ii/ popírá platnost marxistické teze, podle níž každé soukromé vlastnictví výrobních prostředků vskutku je formou ovládání životů druhých, připouští někteří, že u jistého soukromého vlastnictví tomu tak je. Platí tedy, že ačkoli samo o sobě je soukromé vlastnictví vhodné, přípustné a dokonce že je snad i něčím, na co si občan ve spořádané společnosti může činit oprávněný nárok, nemělo by být povolováno nemístné hromadění bohatství, nemá-li se vyvinout rozsáhlý systém soukromého ovládání, škodlivý zájmům společnosti jako celku. Stát musí být tudíž vždy připraven znárodnit velké zisky a měl by omezit nebo zakázat transakce, které vedou k hromadění velkého bohatství v soukromých rukou — sem náležejí i dary a dědictví. Tyto tři hlavní zásady vysvětlují většinu z jednotlivých položek socialistické politiky: zejména pokus vyloučit výsady ve všech jejich formách, odpor vůči principu dědictví a obranu „sociálně zodpovědného státu". Historicky vzato měl socialismus silné vazby na dělnické hnutí, a to z pochopitelných důvodů: zatímco třídě vlastníků slibuje velmi málo a značně ji ohrožuje, dělníkům slibuje mnoho a příliš je neohrožuje — nebo se alespoň zdá, že je příliš neohrožuje. Socialismus je dnes důležitou silou v evropské politice; získal na pragmatismu a na schopnosti dosahovat kompromisů, což patří k parlamentnímu způsobu vládnutí, takže za daných podmínek západních typů vlády není žádný u zavedených tří principů vyjadřován ve své čisté teoretické podobě. Někteří by dodali, že kombinování /i/ a /iii/ s oddaností k zastupitelské demokracii je charakteristický pro socialismus západní, na rozdíl od „komunistického", a že ona „parlamentní cesta k socialismu" se ve skutečnosti od socialismu komunistických států liší do té míry, že je matoucí označovat ji stejným jménem. Kritikové socialismu například tvrdí, že mezi zásadami /i/ a /iii/ existuje potenciální konflikt. Rozsáhlá kontrola, kterou musí stát vykonávat, má-li se na něj hledět jako na správce s plnou odpovědností za blahobyt všech, je neslučitelná s pokusem odstranit ovládání jedněch druhými. Dochází tu pouze k přesunu moci ze staré vládnoucí třídy aristokratů na novou elitu byrokratů. Někteří navíc dodávají, že vládnoucí třída s mocenským monopolem je lepší zárukou svobody a spravedlnosti než byrokracie selfmademanů. Jiní vznášejí námitky proti představě státu jako prostředku a místo toho tvrdí, že stát je ve skutečnosti cílem o sobě: pouze takový stát si totiž dokáže vynutit poslušnost a oddanost těch, kterým vládne. Jako prostředek se stát zdá být něčím svévolným a postradatelným, a proto se také s tím, jak se zvětšuje jeho nestabilita, chápe většího dílu moci. Další odmítají předpoklad rovnosti, a to z celé řady důvodů, zmíněných i v tomto slovníku, zatímco ještě další tvrdí, že ideál sociální spravedlnosti, zahrnutý v /i/ a /iii/, je neslučitelný a postulovanými přirozenými právy a svobodami. SOUKROMÉ VLASTNICTVÍ (private property) Vlastnictví je právo (viz práva) k užívání. Nikoli každé vlastnictví je soukromé vlastnictví a ve skutečnosti není snadné stanovit, čím se právě soukromé vlastnictví vyznačuje. Zdá se, že důležité tu bude: 178 [pageend180]/i/ Právo vyloučit kohokoli z užívání toho, co soukromě vlastním. Toto právo může být podmíněné, jako v případě dražby (tj. faktického panství nad hmotnou věcí — pozn. překl.) — práva k ní lze pozbýt užíváním, které je v rozporu s dobrými mravy nebo porušením jistých pomínek smlouvy o pronájmu. Všechna podobná práva mohou být podmíněná v tom smyslu, že si stát může podržet právo k vyvlastnění veškerého majetku. Kromě toho je právo vyloučit někoho z užívání mého majetku věcí míry. Nemohu ze svého bytu vyloučit policejního úředníka s příkazem k domovní prohlídce, ani městského inspektora, a tak podobně. Nicméně mohu-li vyloučit z mého bytu alespoň někoho, je byt přinejmenším v této malé míře můj. /i i/ Právo k užívání podle vlastní vůle. Také toto právo může být pouze omezováno. Podle práva Spojeného království nemá nikdo neomezené právo zničit svůj vlastní dům, a je-li tento dům uveden na seznamu chráněných objektů, nemá právo změnit na něm žádnou významnou maličkost. /iii/ Právo k transferu vlastnictví. Některé formy transferu mohou být zakázány nebo postihovány zdaněním (například daní z darování nebo z převodu kapitálu). Avšak bez jistého práva v tomto směru by přestala existovat „svoboda převodu“, kterou klasická liberální teorie pokládá za zvláště důležitou mezi vlastnickými právy. Je nezbytné oddělit právo /i/ a /iii/, neboť je to /iii/, jež otevírá možnost hromadění majetku a umožňuje, aby mezi lidmi vznikala majetková nerovnost. Takovým nerovnostem lze podle některých (například R. Nožička) zabránit jen za cenu nespravedlnosti, a podle jiných (například podle většiny socialistů) je tato nerovnost nespravedlností už sama o sobě. Řada argumentů proti soukromému vlastnictví se ve skutečnosti kryje s argumenty proti /iii/, nikoli proti /i/. Zdá se, že mnozí z obránců soukromého vlastnictví, právě tak jako mnozí z těch, kteří tuto instituci napadají, si neuvědomují, že všechno, co se týká /i/ až /iii/, je věcí míry. A že tudíž jejich argumenty by měly být namířeny pro nebo proti jistému stupni soukromého vlastnictví, a nikoli pro či proti instituci jako takové. Navíc třeba poznamenat, že soukromé vlastnictví je legálním právním titulem, a že může, či nemusí být přirozeným právem — a to i v případě, je-li existence tohoto titulu oprávněna. SPOLEČENSKÉ VLASTNICTVÍ (social ownership) Forma společného vlastnictví, kterou občas vyzdvihují jako svůj konečný cíl socialisté — právě poukazem na toto „sociální“ vlastnictví získal původně socialismus svůj význam pro moderní dobu. Proti společenskému vlastnictví třeba postavit na jedné straně soukromé vlastnictví, a na druhé straně vlastnictví „státní“. Státní vlastnictví je stále ještě formou vlastnictví výlučného, avšak je vlastnictvím spíše veřejným než soukromě individuálním, zatímco o společenském vlastnictví se soudí, že je tím pravým obecným vlastnictvím. Příkladem takového vlastnictví jsou některé formy družstevnictví, ale pro mnoho socialistů je to málo (neboť družstva mohou přece prospívat i v systému soukromého vlastnictví). Jak široké může být společenské vlastnictví, aby nicméně ještě zůs- 179 [pageend181]tálo formou vlastnictví (tj. právem k užívání), je sporné. Původní marxistická idea, že totiž společenské vlastnictví předchází odumírání státu, měla naznačit, že stát existuje tak dlouho, jak je to nezbytné k upevnňování právního řádu zaručujícího věcná práva — tj. tak dlouho, jak dlouho je s ohledem na věci nutné, aby byly vlastněny společensky, zatímco se již lidé přizpůsobují novým výrobním vztahům, které činí všechny formy vlastnictví zbytečnými. Podle Stalina znamenal program ruské revoluce „zespolečenštění základních výrobních nástrojů a prostředků v procesu násilné proletářské revoluce"; ve skutečnosti revoluce vedla ke kombinaci státního vlastnictví a moci v rukou jednotlivců (viz státní kapitalismus). Vybráno z knihy — Roger Scruton: A Dictionary of Political Thoughts (Macmilllan, London 1982) THE SALISBURY REVIEW Vydává: Roger Scruton London, England 180 [pageend182]POVÍDKA - PYŠNÁ PRINCEZNA AND THE OTHERS * Jan Vávra * Z cyklu „Povídky pro odepsanou generaci“ (viz Prostor č. 1, 1982) Sedím u psacího stolu v ložnici našeho bytu v šestém patře paneláku na Jižním Městě. Vedle sebe mám naši manželskou postel a naproti na zdi visí vyšívaný obrázek, který dělala Miška. Znázorňuje jakousi vesnickou panenku s náručí kopretin uprostřed lidových ornamentů. Než jsme se vzali, vyráběla Miška takovéhle obrázky. Dodnes visí roztroušeny po bytě a jsou jednou z mála věcí, kterých se nemíní vzdát. Miška pochází z Moravy. Poznal jsem ji na jednom studentském mejdanu na Větrníku, kde asi ve tri hodiny ráno, když už byli všichni zmoženi chlastem a vším možným, se začala najednou (do té doby se nijak neprojevovala) nade vším tím bordelem tichounce vinout její píseň: „O/colóo Hradiščááá voděnkuá teééčéé... Ide k nám šuhajéék, cosi ma neééséé. Nese mi laááskůů Svázanůů v šaáátkůůů Milovaáála som ťááá svatyýý obraáázkuůů..." Myslím, že právě tehdy jsem se do ní zamiloval. Měla velké oči plaché laně, ve kterých se odrážela tisíciletá moudrost vesnického lidu a jemnou bělounkou kůži, pod níž jí na spáncích prosvítaly drobounké žilky. Teď sedí v obýváku. Mezi obývákem a ložnicí je ještě dětský pokoj. Původně jsem si myslel, že bych si tam mohl zřídit pracovnu nebo dílnu, ale nakonec jsem ho přenechal Mišákovi. Jsou mu čtyři a to už je kus chlapa. Potřebuje prostor. Sám jsem mu zbil postýlku a udělal malý stolek s odklápěcí deskou. Náš byt je třípokojový. Družstevní. Dostal jsem ho od našich. Má prostornou předsíň, kde je záchod s koupelnou (ne žádný sprcho- vací kout) a odkud vedou dveře do obýváku, dětského pokoje a druhé předsíně (říkáme jí malá a dveře nikdy nezavíráme), kde je ložnice a komora. A velká skříň ve zdi. v obýváku je za dveřmi jídelní kout, v rohu sedačka a na protější stěně stěna. Tu jsem nechal přivést až z Jablonného v Orlických horách. Má zvláštní barvu, stála hodně peněz, ale je pěkná. Z obýváku sem zaznívají vzrušené hlasy. 181 [pageend183]„Každý máme, milá Alžběto, někde v koutku ukryto svoje malé Borneo...“ Miska se dívá na seriál. Dřív jsem se díval s ní, ale co jsem poznal Juditu, už mi to nejde. Třeba mi daleko víc vadí, že Miska při seriálu zhasíná všechna světla. Každá lampička ji rozptyluje. Já naopak nemám rád tmu. Mišák taky ne. I v tom je po mně. Když usíná, musí u postýlky svítit světlo. Až seriál skončí, Miska sem přijde, začne tiše vrnět (dorozumíváme se už téměř beze slov), což znamená, že chce souložit. To je jediný viditelný výsledek působení seriálů. Ano, seriály neomylně vymezují rytmus našeho sexuálního života. A nejen toho. Vytvářejí (aspoň v naší rodině) určité mezníky, podle kterých se v minulosti orientujeme. Miška například ví, že Mišák od té doby, co dávali seriál o vojácích, vyrostl o deset čísel. A od té doby, co vysílali seriál o železničářích, změnil čtyřikrát číslo bot. Pokud jde o mě, jediné, na co se v televizi mohu dívat, jsou pořady pro děti. Začal jsem díky Mišákovi. Bavilo mě ho při tom pozorovat. Teď se občas přistihnu, že se na ně dívám sám. Obzvlášť na pohádky. Nevím, proč bych se za to měl stydět. Člověk se při nich pobaví, protože jsou na rozdíl od jiných pořadů aspoň trochu k smíchu, většinou jsou výborně zahrané a taky si při nich odpočinu, protože tam není žádná politika. Mám už své oblíbené pořady. Kupříkladu se těším na vánoce, až budou dávat Pyšnou princeznu. Pozoruji, že jsem na spoustu věcí změnil názor. Lépe řečeno ztratil svůj původní názor. Ze začátku to bylo příjemné. Judita má velice vyhraněné názory. Téměř vždy zcela protichůdné těm, které jsem hlásal. Stačí se na ni podívat. Obléká se napůl jako chlap a napůl jako čarodějnice. Má ovšem velice jemný obličej, zato mluví strašně sprostě. Kouří, pije pivo a diskutuje o východní filozofii, kultovním divadle a souložení. Tedy přesný opak toho, co —jak jsem si vždycky myslel se mi na dívkách líbí. A tak je to se vším. Jak říkám, ze začátku to bylo báječné. Spousta věcí pro mě najednou dostala nový rozměr. Nechápal jsem, jak jsem mohl žít tak banálně a konvenčně. Oblékat se buď jako vekslák nebo jako úředník ze spořitelny. Chodit po Praze a nevidět, kolik je tady zajímavých a osobitých existencí, i když se třeba denně nemejou a vypadají na první pohled nevábně. Nevidět vnitřní smysl pohozeného a rozbitého šicího stroje nebo náhodného setkání dvou lidí. Později ovšem, jak se přede mnou otevíraly nové a nové možnosti, jsem dostal strach. Strach z toho, že je právě tolik možností. A kolik jich ještě je, o kterých nevím, tak jako jsem před tím spokojeně 182 [pageend184]žil a nevěděl o ničem. Nejvíc se bojím, že se mezi nimi budu muset rozhodovat. Čím dál je pro mě každé ráno těžší si vybrat, co si vzít na sebe. Rozhodnout se, jestli si dát k snídani kafe nebo čaj. I když spěchám, stačím se ještě několikrát převléknout. Miška to naštěstí nevnímá, zato Mišák se tomu spiklenecky směje. Myslí si, že to je nová hra. Doufám, že u toho zůstane. Dřív jsem se každé ráno navlékl do stejných šatů a k snídani pil zásadně čaj. O ničem jsem nevěděl a cítil jsem se volný a svobodný. Nyní, čím více si uvědomuji, kolik je přede mnou možností, stal jsem se paradoxně mnohem méně svobodným. Možnost vybrat si a pak být otrokem svého (aspoň z padesáti procent) špatného rozhodnutí člověka svazuje. Judita říká, že si svou svobodu musím ještě vybojovat. Ani nevím, jestli to vůbec chci. Bojím se, že z toho bude strašný bördel. Juditin vliv má ovšem také jednoznačně kladné stránky. Tak jsem kupříkladu úplně přestal onanovat. Ne že bych kvůli tomu trpěl pocitem viny, i když v posledních dvou letech jsem onanoval čím dál víc. Miška na sex moc není. Obzvlášť po tom, co se narodil Mišák. (Výjimku tvoří samozřejmě seriálové večery). Nikdy se sice nebránila, ale většinou jen tiše leží a shovívavě se usmívá, zatímco na ní dovádím. Kdysi, to jsme spolu ještě chodili, jsem se pokoušel ji k něčemu přimět. Jediné, čeho jsem dosáhl, bylo, že při tom tiše vrněla, zatímco já divoce sténal. Když jsem se, zpocený a vyčerpaný převalil vedle ní, vískala mě něžně ve vlasech a šeptala, jak mě má ráda. Teď už to ovšem nedělá. Myslím, že je příznačné, že jsem nikdy neonanoval v období, kdy jsme spolu nespali, ale vždycky tak den dva po každé souloži. Jako by měla sloužit jen k tomu, aby ve mně probudila touhu po pohyblivých a pracovitých ženách, se kterými jsem si to potom ve svých představách rozdával. Může se někdo divit, že to tak dopadlo s Juditou? Možná, že si to jen namlouvám, ale přísahal bych, že je přesně typ těch přízraků, jaké se v mých ukradnutých chvilkách míhaly na dveřích záchoda nebo na stěnách koupelny. Vím, že se na mě Mišák zlobí. Když se k němu, tak jako vždy, pomalu po kolenou blížím a strkám před sebou jeho oblíbené požární autíčko, ignoruje mě. Judita říká, že trpím pocitem permanentní viny. Prý je to dáno výchovou a prostředím, ve kterém jsem vyrůstal. Co je mi to platné, stále vidím Mišákovy oči, když jsem mu v neděli řekl, že s ním na žádnou procházku nepůjdu. Upřený a žalující dětský pohled dokáže způsobit největší ránu. Nesnesu prostě pohled na dítě, které trpí. Zvlášť když trpí mlčky. Kdo ubližuje dětem, je podle mě největší zločinec. S takovými bych se nepáral! Copak děti za něco mohou? Nehledě na to, že jsou ať si 183 [pageend185]myslí kdo chce, co chce, — naše budoucnost! Judita říká, že jsem zblblej propagandou. — Co to je za blbost? Je to přece můj syn! Je mi podobný. Co chce víc? Judita má mánii člověka rozebírat. Začalo to hned to první ráno. Vzpomínám si, jak seděla v jakémsi japonském župánku na posteli, v jedné ruce držela šálek čaje, ve druhé cigaretu a upřeně mě pozorovala. Po té noci jsem sejí nakonec ani nemohl divit. Jenže v tom pokračuje. Pokud jsme spolu, tak chce, abych jí říkal všechno co mi zrovna projde hlavou. Prý má takovou formu terapie zkušenosti ještě z Polska, kde se zúčastnila několika polo- oficiálních seminářů. Judita se zajímá o všechno. Co ale ve skutečnosti dělá, se mi dosud nepodařilo zjistit. Každý den chodí tak na dvě tři hodiny na fakultu — jak tomu říká. (Ale možná, že tam jen uklízí). Je sice vdaná, ale prý se svým manželem prakticky nežije. Jediné, co o ní s jistotou vím, je, že má velký třípokojový byt ve starém baráku u nábřeží a že jeden z těch pokojů je stále zamčen, protože prý patří babičce. Seznámil jsem se s ní úplnou náhodou. Cestou z práce jsem potkal jednoho spolužáka z devítky. Ani jsem ho nejdřív nepoznal. Vzpomínám si, že to byl vždycky takový nevýrazný ňouma, při řeči trochu zadrhával, ale teď šel rozšafně středem ulice, hned na mě mával a že si musíme dát někde panáka. Miška byla zrovna s malým na horách, a tak jsem se nechal zatáhnout do jednoho baru na Karlově náměstí. Po dvou vodkách ale prohlásil, že tady chcíp pes (byla tam přitom spousta veselých děvčátek) a že jdeme na večírek. Jeli jsme až na druhý konec Prahy (objednal taxíka) do vily podobné gotickému hradu, kam nás hostitelka mohutná žena ověšená květy jako Tahiťanka (samozřejmě umělými) — nechtěla pustit. Ukázalo se totiž, že podmínkou vstupu na večírek je nějaký převlek. Bývalý spolužák se tím ovšem nenechal vyvést z míry. Prohlásil, že on je za člena extrémní levicové organizace bojující za spojení Islandu s evropskou pevninou a já (byl jsem oblečen tak, jak chodím do práce) že jsem potomek prvních husitů, což kupodivu zapůsobilo. Uvnitř si mě můj spolužák ovšem přestal všímat a já ho jen občas zahlédl, jak poletuje z pokoje do pokoje. Nikoho jsem tam nijak neznal a tak nezbylo než bloudit z pokoje do pokoje mezi tou spoustou podivně vyšňořených a halekajících lidí. Na jednu stranu mě určitá exotičnost celého podniku vzrušovala, na druhou mi připadal jako suchá, zoufalá náhražka něčeho, co se těm lidem v normálním životě nedostává. Druhý pocit nakonec převážil a už jsem se obouval, že odtamtud vypadnu, když ze záchodu vyšla dívka v černých šatech s nahými zády, zaútočila na mě jako na zbabělce, který bez boje prchá, a co víc, začala mě jako 184 [pageend186]takového všem ukazovat. Byla to sice příšerná situace, ale aspoň jsem se měl s kým bavit. Dověděl jsem se, že se jmenuje Judita a že její šaty jsou přesnou kopií toho, co měla na sobě Ava Gardnerová ve filmu Maltézský sokol. (Nějaký její zvlášť vlezlý a vitální společník zase tvrdil, že Ava Gardnerová v takovém filmu nikdy nehrála). Ačkoliv se se mnou Judita čas od času bavila, ani na okamžik jsem nedoufal, že by z toho mohlo něco vzejít, neustále se kolem ní točila řada mladíků. Jak to, že se najednou ocitla vedle mě, když jsme odcházeli, jestli tam čekala nebo to byla náhoda, nechápu. Byl jsem taky dost opilý. V každém případě jsme dojeli taxíkem k ní (naštěstí jsem měl u sebe nějaké peníze — útratu v baru platil spolužák) a dál si pamatuji už jen to, že vytáhla z lednice láhev šampaňského. Jestli se svlékla sama nebo jsem jí svlékl já, nevím, v paměti mě utkvěla až ta chvíle, kdy ležela roztažená na gauči (jasně vidím její malé, jakoby po dětech scvrklé prsy s velkými tmavými bradavkami a ocelově lesklé, velice silné ochlupené pohlaví) a já se marně snažil do ní dostat. Prostě jsem se nemohl vzrušit a aťjsem na ní cvičil jakkoliv, nešlo to. Judita se ovšem i zde projevila jako cílevědomá žena. Nejdřív uklidila šampaňské, potom uvařila kafe (byly skoro čtyři ráno) a pak mě uložila na kanape a začala na mně systematicky pracovat. Měla nesmírně hbité prstíky a přitom mě hlubokým konejšivým hlasem, jako by byla spíš moje matka než milenka, uklidňovala. Nevím, jak dlouho to trvalo, zdálo se mi, že nejmíň půl hodiny, když se můj znavený úd konečně vzpamatoval a já se na ni vrhl, zatímco ona odvrátila hlavu a držela mě pevně za ramena, snad mě chtěla co nejvíc ubrzdit. Ani tohle se jí beze zbytku nepodařilo, protože můj dosud tak dobře ukrytý spodní proud náhle stejně nečekaně a nekontrolovatelně vytryskl a bylo po všem. Aspoň jsem si to myslel. Za pět let manželství jsem si totiž zvykl po každé ejakulaci okamžitě zhasnout lampu (pokud vůbec svítila), otočit se a usnout. O což jsem se samozřejmě za neustálého omlouvání — pokusil i teď. Judita se ovšem nemínila tak lehce vzdát. Uvařila další kafe, zabalila se do deky a začala se dopodrobna vyptávat na můj dosavadní sexuální život. Naslouchala s hlavou nachýlenou na stranu, některé momenty si nechala zopakovat a pak o nich mlčky přemýšlela. Teprve když už jsem se ztrácel pod jejím výsměšným pohledem, začala se postupně vysvobozovat ze zajetí té tlusté deky a s ironickým komentářem si pohrávala s mým údem. Trvalo ještě hodně dlouho, než se ke mně úplně přisála. Pak si ovšem počínala jako fanatická kněžka tělesné lásky, klečící u oltáře a sloužící mši, jejíž význam byl srozumitelný jen zasvěcenému bratrstvu. Ve svém zanícení pokračovala i tehdy, když už jsem byl schopen spojení, dirigovala mě jednoznačnými pobídkami rukou, tak jak to dělají 185 [pageend187]krotitelé medvědů v cirkuse, pouze občas vyrážela krátká slova pochvaly, pokárání nebo povzbuzení. Duchem však byla někde úplně jinde, což se projevilo nakonec, kdy — jak jsem si stačil všimnout, obloha za oknem už začala blednout — se náhle otočila na břicho, jediným trhnutím si do sebe zarazila můj kolík a (snad v rozkoši blížícího se orgasmu) začala hlasitě sténat. Nejdřív jsem nepochopil, co říká, ale později to bylo tak zřetelné, že nemohlo být pochyb. Vzdychala: „Kam on, bejby! Ach, kam on...!“ Spontánnost s jakou z ní ve chvíli orgasmu což pro ni zcela určitě byla chvíle absolutní pravdy — vytryskl anglický jazyk, mně i po všech předchozích zážitcích zasadila rozhodující úder. Tehdy jsem si poprvé uvědomil, že Judita není z našeho světa. V poslední době špatně spím. Žiju v neustálém nervovém vypětí. Ne kvůli Mišce. Miška je teď zcela zaujata seriálem. Říká, že tenhle je obzvlášť pěkný. Prý je z prostředí velkokapacitního kravína. Starý, hodný a lidsky moudrý předseda družstva má problémy se synem, který trochu pije. Ztratil prý víru v lidi a nechce jezdit ráno sekat vojtěšku. Mladá zootechnička, která do družstva právě nastoupila a teprve se učí rozumět studenému odchovu telat, mu chce pomoci, ale v dobré vůli zanedbá pracovní povinnosti a jedno telátko začne kašlat. Ambiciózní agronom, který má za manželku dceru předsedy revizní komise okresního výboru strany, si začne milostný románek s mladičkou dojičkou lnou a chce, aby mu půjčila peníze na novou škodovku. Je to ovšem prvotřídní odborník a právě pracuje na novém modelu krmné směsi, do které chce, místo dosud běžně používaného hrášku, zařadit revoluční pelušku. Má sice podporu předsedy JZD, ale vedoucí odboru rostlinné výroby ho tak úplně nechápe. Miška tvrdí, že je to velice napínavé. Všichni jsou prý zvědavi, jak to dopadne. Nemám na to kdy. Musím vymýšlet program pro Juditu. Není to jednoduché. Nechce jít dvakrát na stejné místo. Nic nechce dělat dvakrát stejně. S Miškou jsem tyto problémy nikdy neměl. Když máme v sobotu nebo v neděli volno, jdeme do lesoparku. Obejdeme naučnou stezku, zastavíme se u krmítka (kvůli Mišákovi) a pak si to namíříme do areálu zdraví. Tam Miška s Mišákem obíhá kolíky, zatímco já ručkuju po žebříku. Rozumí se, že na čas. Když jsme hotovi, tak si to vyměníme. Pak si porovnáme časy, jdeme domů a jsme příjemně unaveni. Vím, že Judita má ráda pohyb. Ale ne ten v areálu zdraví. Pořád někam pospíchá, pořád má málo času. Ale i když jsme spolu, je vždycky o krok napřed a já pokaždé řeknu něco, co jí už dávno došlo a co u ní vyvolá jen pobavený úsměv. Potřeboval bych si odpočinout. Ne fyzicky. Ale od té nejistoty, že 186 [pageend188]nikdy nevím, co mi následující chvíle přinese. Nic není jisté. Každé ráno se budím s obavami. Přijde Judita nebo nepřijde? Jakou bude mít náladu? Podaří se mi včas zachytit její nástup a reagovat na všechny její proměny? Pochopím vůbec smysl toho, co říká, a uhodnu mezi tím, co chce? — Někdy mám pocit, že si se mnou jen hraje. Vždycky se celý zpotím a když se Judita zatváří spokojeně nebo na mě dokonce s uznáním kývne, pokládám to za velké vítězství. Vím, že se sebou budu muset něco udělat. Abych byl schopen dostát svým úkolům. Ale co vlastně mohu Juditě nabídnout? Vypadá, že nic nepotřebuje. Vystačí si sama. Rozhodně nepotřebuje ochranu. A co se ženskou, která nepotřebuje ochranu? Miska ochranu potřebuje. Proto jsem s ní. Každá ženská, kterou jsem potkal, potřebovala ochranu a já byl pyšný na to, že jim ji mohu poskytnout. Jenže Judita je silnější než já. Když jsem jednou dlouho vyzvídal, připustila že na ni dobře působí moje — jak řekla — neokázalá a klidná jistota. Vidí mě prý jako rozkošatělý strom, pevně zapuštěný svými kořeny do kypré černozemě, v jehož větvích najde náhodný úkryt osamělý noční pták. (To má být ona? Neodvážil jsem se zeptat). Ano, jsem zkrátka takový slovanský trouba. Judita je židovka. Pro ni to znamená především to, že nikam nepatří. Nikde není doma. K ničemu není vázána. Vyrostla sice v téhle zemi, ale nemá k ní žádný vztah. Když jsem se jednou zmínil o tom, jak jsem měl, když jsme projížděli Českomoravskou vysočinou (o dovolené, cestou k Miščiným rodičům) a najednou se před námi otevřel pohled na bílá stavení napůl skrytá pod mohutnými korunami stromů, na psy prohánějící se po dvoře, na hromadu hnoje, ze které se ještě kouřilo, na dědečka a babkou sedící na zápraží a pozorující západ slunce, skoro slzy v očích, Judita se mi vysmála. Prý jsem sentimentální východní balík. Rozhodl jsem se proto být pevný a nesentimentální. Ale moc mi to nejde. Včera večer se mě Miška nevím pokolikáté zeptala, kam zase jdu. Řekl jsem si teď nebo nikdy a odpověděl: „Co je ti do toho?!“ Podívala se na mě jako dítě, kterému bez udání důvodu seberou hračku. Uvědomil jsem si, že jsem ji za celou tu dobu nikdy nic podobného neřekl. Vždycky jsme byli jeden na druhého hodní. Ale s vypětím sil jsem to ještě vydržel. Pak se její drobné tílko rozechvělo, roztřásla bradička a zamkla se v koupelně. Nedokázal jsem odejít a hodinu jsem škrabal na dveře a prosil ji, aby mi odpustila. Za půl hodiny vyšla jako by se nic nestalo a jen tak mezi řečí prohodila, že ji už třičtvrtě roku slibuju mrazničku. Tolik mě tedy stál pevný postoj. 187 [pageend189]Nevím, podle čeho se mám řídit. Judita tvrdí, že žádná pravidla neexistují. A pokud ano, pak jen taková, jaká si určím. Jestli si ovšem žádná neurčím, okolí mi vnutí svoje. Prý je to stejné jako v lásce. Kdyby mně tak někdo řekl, jestli je obyčejná hysterka nebo jestli její nápady skutečně představují autentický život, jak o tom mluví... Podle mě je to fráze. Pohodlná výmluva pro to, aby si někdo mohl dělat jen to, co se mu líbí. Jenže člověk má taky nějakou povinnost, ne? — K rodině! K zemi, ve které se narodil! —Judita říká, že mám povinnost především sám k sobě. To podle mě není žádná povinnost. Na druhou stranu si nedovedu představit, že už k ní nepřijdu s několika lahvemi šampaňského (její oblíbený nápoj), a ona bude vařit činu (nahá, oblečená jen v zástěrce), potom mě zatáhne do vany, kde se mezi kopcemi pěny budeme milovat a v přestávkách popyet šampaňské, než mě oblékne do mohutného froté županu, usadí na postel a přinese jídlo. Jediné, na co si nemohu zvyknout, jsou neustálé diskuse o intimních věcech. Třeba o sexu. Jako by nestačilo, kolikrát a kde všude to děláme. Judita chce vědět, co přesně v kterou chvíli cítím a jak to udělat ještě lépe... chce, abych jí při tom průběžně hlásil svůj stav. Připadám si jako pilot na trenažéru nebo jako pacient v ústavu experimentální medicíny. Každý moment dopodrobna rozebírá. Jenže ať mě nutí jak chce, pro mě jsou v životě oblasti, o kterých se mluvit nemá. Dokonce nesmí. Jinak jejich kouzlo zmizí. Tak jako v pohádkách. Judita v tom ovšem vidí výsledek mého stoupání různými tabu naší současné měšťácké kultury. Začíná toho být na mě moc. Seriál vrcholí. Telátko už přestalo kašlat, ale předsedův syn stále ještě nevěří lidem a vojtěšku vozí jen nerad. Starý předseda se trápí a chce odejít do důchodu. Ambiciózní agronom si koupí škodovku, ale nemůže prosadit svoji koncepci s peluškou. Vedoucí seje stále hrášek. Dojička lna je nešťastná a tráví v kravíně všechen svůj volný čas. Už musím zavírat i dveře do malé předsíňky, abych to neslyšel. Myšky se nic nedotkne. Včera jsem to nevydržel. Díval jsem se na ni, jak svým pomalým rozvážným způsobem sklízí se stolu zbytky večeře a uvědomil si, kolik se kolem ní děje věcí, o kterých neví a snad ani nechce vědět. Najednou jsem pochopil, že musím něco udělat. Vzal jsem židli a třískl s ní o podlahu, až jí uletěly obě nohy. Miška se na mé podívala, jako bych se prohřešil proti dobrému chování. To mé ještě víc rozpálilo. Šel jsem do kuchyně a všechno nádobí, které bylo v dřezu, jsem naházel na podlahu. Mišák začal příšerně řvát. Miška si odešla stěžovat k sousedům. Prý jestli budu 188 [pageend190]takhle vyvádět, sebere se a pojede k mamince. Ale napřed si vezme, co jí patří. Fakt je, že mi to pomohlo. V neděli půjdu s Mišákem na pohádku. Už je to tady! Kdybych tak věděl, co teď! Judita tvrdí, že s tou pohádkou kazím Mišákovi vkus. Když už s ním chci někam jít (ona mi prý nechce omezovat), mám jít do Bráníka, kde výtvarníci a amatérští performátoři připravili zvláštní akci. V zákoutích starých dvorů a domů se prý uskuteční výstava obřích figurín, starých předmětů a jiných artefaktů vytvářejících dojem přesahu, komunikace, dialogu... — Řekl jsem, že něco takového by Mišáka určitě vyděsilo. Nevím, proč bych ho měl strašit nějakými problémy. Těch si užije ještě dost. Navíc to určitě bude nějaký pochybný podnik. Kdežto pohádka ho potěší. Řekl jsem, že si myslím, že pohádky jsou jednou z mála věcí, na které se dá koukat a které opravdu umíme dělat. Ať se podívá třeba na Pyšnou princeznu. V tu chvíli začala opět do své řeči plést angličtinu. Asi jí to hodně rozrušilo. „Ou kej, bejby, ou kej...!“ Když se trochu uklidnila, řekla, že to, že u nás umíme točit pěkné pohádky je ve skutečnosti projev skryté infantility českého národa. Stačí se podívat na naše seriály. Dokážeme existovat jen ve světě, kde všechno dobře dopadne a kde je jasné, kdo je dobrý a kdo zlý. Nikoliv ve světě nejistých hodnot, které se pořád mění a které musí člověk pracně hledat. A nakonec řekla, že já jsem prý zrovna takový. Jsem vzorný syn svého národa! Mluvila dlouho a potom se rozbrečela. Celá se třásla a nebyla k utišení. Bylo to poprvé, co jsem ji viděl takhle plakat. Nemohla přestat, ale když jsem se k ní pokusil přiblížit, abych ji utišil vždycky ucukla jako rozzuřená tygřice. Stále jen opakovala: „Its oukej, bejby... Ajem oukej...!“ Nevěděl jsem, co mám dělat. Stál jsem před ní, ale kupodivu jsem necítil lítost. Role ochránce mě nelákala. Chtěla být silná, tak tady to má! Jako by to vycítila, chytla mě najednou kolem krku a držela tak pevně, až mě to bolelo. Snad bych se už podvolil a zůstal ale jak jsme couvali k posteli (nedokáži určit, jestli táhla ona mě nebo já ji) zakopli jsme oba o kost z kotlety, která se válela na zemi. A ona, aniž by se nad tím pozastavila, ji jen zakopla pod postel. To mě rozčílilo. Uvědomil jsem si, že ty kotlety mně pekla předevčírem! Ne že bych byl sentimentální fetišista, ale neměla to dělat. Nejsem také pedant naopak sám pomáhám Mišce uklízet, v sobotu dopoledne třeba pravidelně luxuj u a utírám prach v ložnici (máme to s Miškou rozdělené a potom z legrace jeden druhého kontrolujeme 189 [pageend191]a dáváme si body) — ale takovýhle nepořádek, to je opravdu trochu moc! Copak jí to nevadí?! Tak jsem se vytrhl a utekl pryč. Jako bych nakonec neměl dost svých starostí! Ostatně čemu se diví, když může žít v takovém bor- delu? — Než jsem zabouchl dveře, viděl jsem, jak se potácí uprostřed předsíně, jako by marně hledala oporu. Venku (musel jsem chytat taxíka, protože metro mi už ujelo) jsem si vzpomněl na to, jak mi před pár dny, po jedné zvlášť dlouhé a vyčerpávající souloži, řekla: „Miláčku, ty seš ten nejhorší milenec, kterého jsem kdy měla. Ale právě proto tě mám tolik ráda.“ Co to mělo znamenat? Jsem schopen to rozluštit? — Ale copak se člověk může v takovém blázinci vyznat? Když není jasné, podle čeho se řídit a smysl všeho se pořád mění? — Smysl té věty stejně nepochopím. Ať si říká, kdo chce, co chce. Za chvíli budou vánoce. Už jsem slíbil Mišákovi Pyšnou princeznu. Sám se těším, jak si při ní odpočinu. Dobrodružství s Juditou mně zatím stačilo. Když jsem se díval do programu, zjistil jsem, že stihnu ještě předposlední díl seriálu. Mladá zootechnička a předsedův syn se mají rádi. A dojičku Inu zase miluje mladý mechanizátor. A také se dovím, jestli to vyhraje hrách nebo peluška. V seriálech je aspoň přehled. Člověk ví, na čem je. A ještě něco: Dneska ráno jsem to na záchodě znovu zkusil. A bylo to báječné. Zajímavé je, že jsem si při tom představoval Juditu, ale bylo to rozhodně lepší, než s ní. Prostě jsem ji mohl vidět ve všech pozicích, ve kterých jsem ji potřeboval mít. A byla taková něžnější. Dokonce mě po tom i vískala ve vlasech. Ale hlavně mi do toho nekecala! INFORMAČNÍ SERVIS Vydává Nezávislé tiskové středisko, Praha 1, Bolzanova 7 190 [pageend192]Milan Kundera NESNESITELNÁ LEHKOST BYTÍ Sixty-Eight Publishers, Corp. Box 695, Station „A“, Toronto, Ontario M5W 1G2, Canada [pageend193]čtěte nezávislý / _________ _ __________-—---------------------------------- > / časopis prostor [pageend194]PROSTOR 11 [pageend195]