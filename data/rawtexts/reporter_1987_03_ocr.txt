REPORTÉR POLITIKA -KULTURA -KOMENTÁŘE -REPORTÁŽE 1987 DVOUMĚSÍČNÍK ZWEIMONATSSCHRIFT IN TSCHECHISCHER SPRACHE BI-MONTHLY IN CZECH LANGUAGE PÉRIODIQUE BIMESTRIEL EN LANGUE TCHÈQUE KVĚTEN MAI MAY MAI Nummer Number Numéro 3 [pageend1]Štěpán Zavřel, Zuzana a Otakar Božejovský s Velkou cenou letošního boloňského knižního veletrhu. Foto: Jaromír Beleš. TAJEMSTVÍ ÚSPĚŠNÉ KNÍŽKY Titulní strana: Ilustrace Jiřího Kotláře k připravované knížce VI. Škutiny a VI. Valenty „UKOUSNUTÝ SLUNEČNÍK" Ještě nikdo nevymyslel zaručený recept. jak se dá z knihy udělat bestseller. A přesto OTAKAR BOŽEJOVSKÝ ve svém cu- ryšském nakladatelství dětské knihy BOHEM PRESS už těch bestsellerů »vyrobil« několik desítek, což u dětské knihy se rovná zázraku. Jednou se G.K.Chestertona ptali, jaký talent by si přál mít, kdyby nebyl spisovatelem. Na to Chesterton bez váhání odpověděl, že i když je spisovatel, chtěl by mít talent úspěšného nakladatele. A pak to vyložil. Tvrdil, že dobrý nakladatel musí mít v sobě kus genia autora, kus umělce a hlavně stoprocentní nadání vyčmuchat látku, která půjde, autora, který u čtenářů zabere a ilustrátora, který tomu dá kabát. Tyhle všechny talenty má v sobě Otakar Božejovský. Nikdy by mě nebylo napadlo, že bych kdy mohl psát pro děti. Jednou ke mně Otakar Božejovský přišel a ptal se, jestli něco nemám. Pro děti. Pravil jsem, že to neumím. A protože každý autor má přecejen v zásuvce paměti pár námětů, taky jsem mu těch pár námětů vyklopil. Poslouchal. Nehnul brvou. Až asi u čtvrtého zpozorněl a řekl: »Tohle napište! Ale ne víc, jak na tři stránky.« Sedl jsem tedy a napsal »Kde bydlí čas«, knížku, kterou už nyní Bohem Press vydává ve čtrnácté řeči a v desetitisícových nákladech. To, jak Otakar Božejovský vybral Belgičanku Marii José Sacré za ilustrátorku, jak jí donekonečna vracel návrhy, až vznikl ten přelíbezný a skoro trnkovsky český rukopis ilustrací, to je jiná historie — ale patří k talentu a práci nakladatele. *** Vždy v prvém dubnovém týdnu se koná v italské Bologni Mezinárodní veletrh dětské knihy. Letos už popáté si hlavní cenu za nejkrásnější dětskou knížku roku odnesl Bohem Press, tentokrát za ilustrace malíře Jana Leníci k vyprávění Maxe Bolligera »Pestrý pták«. Když jsme přijeli letos do Bologne, první dojem z veletrhu dětské knihy byl ... šok. Přes 400 nakladatelů dětských knížek z celého světa vystavuje v několika pavilonech přes 100.000 titulů. Samé dětské knihy. Knihy pro děti. Obrovské na2 REPORTÉR 3/87 kladatelské domy, knižní koncerny z Japonska a Spojených států. Nakladatelství, jako pražský Albatros nebo Státní pedagogické nakladatelství, která mají několik stovek redaktorů a administrativních sil. A vedle nic dnes jedno z bezesporu nejúspěšnějších nakladatelství dětských knížek na světě, Bohem Press, jehož jediným zaměstnancem (a současně zaměstnavatelem) je Otakar Božejovský. Pravda, se spolupracovnicí Zuzanou a uměleckým partnerem Štěpánem Zavřelem. Ale v podstatě něco jako »one man show« — jednobuněčný podnik. Bál jsem se, jak v té džungli Stánek Bohem Pressu najdu. Věděl jsem akorát, v kterém je pavilonu. Ale pak už jsem z dálky té nekonečné uličky viděl hlouček zvědavých návštěvníků — jediný hlouček v celé té několikasetmetrové promenádě. A to bylo před Stánkem Bohem Pressu. Video-Produktion Beleš natočila pro Bohem Press a o Bohem Pressu dva videofilmy — a tyto videofilmy se v stánku na televizoru promítaly. První obecně o nakladatelství Bohem Press a druhý, jak vzniká dětská knížka. Návštěvníci stáli a pozorně filmy sledovali. A když promítání skončilo, začali se živě zajímat o vystavovanou produkci. Mezitím vzadu v salonku seděli Otakar Božejovský a Štěpán Zavřel se zahraničními partnery a zájemci a uzavírali kontrakty na nová vydání a nové tituly. Těch schůzek měli za 4 veletržní dny přes 70 a uzavřeli smlouvy na náklad 200.000 knih. * * * Bohem Press však nevydává jen knížky pro děti. Pořádá výstavy svých výtvarníků, podílí se i na velkých světových výstavách v New Yorku, Tokiu a byl iniciátorem a organizátorem »First International Children’s Book Illustrator’s Show«. Umožňuje rozhlasové četby ze svých knížek. A především setkání dětí s autory a ilustrátory, bez nichž by úspěch nakladatelství nebyl možný.* * * Zajímalo mě, jak se spořádaný pražský synek z měšťanské rodiny rozhodne stát se nakladatelem. A navíc ve Švýcarsku. A ještě ke všemu dětských knížek. Otakar Božejovský se přiznal, že ho to vždycky táhlo k výtvarnému umění. Taky vyrostl mezi nádhernými sbírkami (než po válce lehly popelem). Takže rozhodnutí stát se nakladatelem nebyla náhoda. Od roku 1973, kdy poprvé přijel Otakar Božejovský jako Bohem Press na boloňský veletrh s knížkou »Jakob und Risa« a s »Císařovým slavíkem« (který pak vyšel v nákladu 25.000 exemplářů v 10 jazycích), vydal Bohem Press 70 titulů velkých a 20 takzvaných „Bambin”. V současné době vycházejí knihy Bohem Pressu v 26 jazycích. Není bez zajímavosti, že poslední zájemce je nakladatel z Farerských ostrovů, který si objednal náklad 1000 výtisků »Kde bydlí čas« ve farerštině. Farerské ostrovy mají všeho všudy 40.000 obyvatel. Račte si pro srovnání uvědomit, že v exilu žije více než jeden a půl mihnu Čechů. Knížka »Kde bydlí čas« byla vedle Seifertova a Palečkova »Koulelo se, koulelo« jediná kniha, která vyšla i česky a Otakar Božejovský je rozhodnut: již nikdy více. České děti v exilu totiž nečtou. Nejen česky! Na světě však nejsou jen české děti... Přesto by to bylo krásné, kdyby k samotnému zázraku existence nakladatelství Bohem Press, jeho světových úspěchů a uznání a objevení tajemství úspěchu knížky, se Otakaru Božejovskému podařil ještě jeden zázrak navíc: Naučit české děti číst a mít rád dobrou knihu. Krásnou knihu! VLADIMÍR ŠKUTINA [pageend2]OBSAH REPORTÉR Ročník 4 Číslo 3 (Datum expedice: 18. května 1987) Vladimír Škutina: Tajemství úspěšné knížky.................. 2 Dopisy................................................. 3 Karel Nešvěra: Sherlock Holmes stoletý........................ 7 Jiří Hochman: Soumrak dělnicko-rolnické vlády .... 8 Václav Táborský: O sovětské televizi............................. 9 Ján Mlynárik: Opatrné odzváňanie dogmatizmu . ... 11 Vladimír Valetna: U nás v Albertě.................................... 12 Tomáš Novotný: Rozprávky s Vaškem............................14 Jindřich Stikarovský: Hovory jihoafrické...............................16 Arnošt Wagner: Volná sobota....................................... 17 Ota Ulč: Porovnání světů ..................................18 Ota Rambousek: Pravidla českého pravopisu...............19 Julius Effenberger: Filmy v smogu...................................20 Martin Hrabík: Svědek z Leopoldova ........................23 Josef Staněk: Důvěra? Nebo hloupost? ..................24 Antonín Kratochvil: Čtvrt století od úmrtí spisovatele Jaroslava Durycha................................. 25 Tomáš Krystlík: Kdo a proč dnes vstupuje do KSČ ... 26 Helena Kosková: Proluky Bohumila Hrabala................ 27 Vladimír Kříž: Když jsem dělal do kultury................ 28 Blanka Kubešová: Co se vám vybaví, když se řekne Voskovec ?.............................................29 Jaroslav Drábek ml.: S tahací harmonikou............................29 Jaroslav Javorský: Případ „Javorský”...............................30 Pro aktuálnost článků došlých těsně před uzávěrkou musíme přesunout do dalších čísel: A.F. J.Karlovský: Květnové ... «h Zbyněk Čeřovský: Ředitel a Soudruh náměstek a Pavel Stikker: Světová komediantka Anny Ondra m Vladimír Veit: Čeští Waldsteino- vé na Ant. Měšťan: O Bertholdu Brechtovi trochu jinak aa Libuše obrusníková: U dvou skotíků aa Ota Rambousek: Povídání o vlastenectví na František Schwarzenberg: Božena Němcová byla hraběnka, kněžna či princezna? aa Karikatury Lenky Škrabánkové aa Ant. Kratochvil: Básník a kulturní pracovník Jan Lebeda na UPOZORNĚNÍ Uveřejněné dopisy mnohdy nevyjadřují názor, s kterým redakce Reportéra souhlasí. Jsou publikovány proto, aby byli čtenáři informováni o všech názorech, které se vyskytují v čs. exilu i v dnešním Československu. DOPISY DOPISY DOPISY DOPISY DOPISY DOP DOPISY DOPISY DOPISY DOPISY DOPISY DOP Milí pisatelé článků a příspěvků do rubriky »dopisy«, nezapomíjte uvést své jméno a svou přesnou adresu (i když si přejete, aby byl uveden jen Váš pseudonym). Anonymní příspěvky zásadně neotiskujeme. Zajímavé články nám poslal jakýsi pan Petr Kratina z Austrálie. Žádné takové jméno v seznamu odběratelů nemáme a pan Kratina neudal ani svou adresu. Je nám tedy líto. REPORTÉR = RUDÉ PRÁVO (Reportér č. 2(87) — V Československu jsme se smáli oněm pravověrcům, pro které byl Sovětský svaz nekritisovatelný vzor a každá sebemenší neglorifikující zmínka o něm byla div ne označována za kontrarevoluční čin. Bohužel se setkáváme se stejně směšnými — vlastně by byly spíše k pláči než k smíchu - názory i v opačném směru. Co je americké, je báječné a každé kritické slovo je důkazem pisatelova komunistického smýšlení. Reportáž je — jak známo — líčením viděného a prožitého. Ve svém článku »Americana« jsem se hned na začátku zmínil, že »následující postřehy jsou pouze vylíčením osobních zážitků při cestě po USA«. A marně jsem se při novém pročtení oné reportáže snažil najít místa, která podráždila p. Javorka k poznámce o »snůšce nesmyslů a pomluv«. Pisatel »odmítl rozebírat primitivní úvahy« mé ho článku, takže nevím, co měl vlastně na mysli. Snad že mě v USA ruší přerušování televizních programů reklamními šoty, že děti našich přátel sedí do noci u televizoru, aniž by už vnímaly děj na obrazovce, že jsem četl na poštách vyvěšené seznamy hledaných dětí, jejichž pobyt je rodičům neznámý, že na mne působily humorně rychloženírny v Las Vegas, že jsem byl překvapen počtem neobvykle tlustých lidí na ulicích nebo že jsem četl v novinách o známých filmových hercích, kteří propadli alkoholu či drogám a jsou v léčení (noviny mohu zájemcům ukázat). Jiné negativní poznatky jsem nevylíčil (ačkoliv jsem ještě řadu dalších získal) a všechny mé ostatní poznámky (kterých je většina) jsou vysloveně kladné. Článek končím slovy: »Země obdivuhodná, překvapující stále novými zkušenostmi. Dobrými i méně dobrými.« Ty »méně dobré« už tam zřejmě pro pisatele dopisu »měly nebejt«. Když si předplácí noviny, má právo za své peníze žádat, aby tam uveřejňovali obsah v souladu s jeho míněním. Proto ruší předplatné Reportéra. Chce za nekonformnost se svými názory »zničit« nebo aspoň potrestat neposlušnou tiskovinu. Omlouvám se Reportéru, že se tak stalo mou vinou a že ztratil čtenáře. Je mi také líto, že pan Javorek už nebude mít příležitost (leda u známých) přečíst si tyto řádky, vyjadřující zklamání, že neoci- toval místa, která se mu nelíbila, aby se čtenáři mohli sami přesvědčit o oprávněnosti či neoprávněnosti jeho nařčení. Někdy totiž názory takových netykavků přecházejí z komična do tragikomiky. Vzpomínám si, jak mi kdysi v Praze tiskový dohled vyhodil z novin reportáž o jakémsi řezbáři, žijícím v nejzazším východním cípu Slovenska. Popisoval jsem jeho chalupu a zmínil se o blízkosti hranic poznámkou, že »bys odtud do Sovětského svazu kamenem dohodil«. Byl jsem poučen, že se na Sovětský svaz kamenem nehází, protože je to náš přítel. Censor byl zřejmě jakýsi pan Javorek naruby... LINDŘlCH LION, Vídeň PŘEDÁNÍ ERASMOVY CENY VÁCLAVU HAVLOVI (Reportér 1/87, str.8) — Dodatek a oprava ke stati Jožky Staňka: Auerspergové za to opravdu nemohou! Jožka Staněk se ve svém příspěvku zmínil také o tom, že nynějším čs. velvyslancem v Haagu je »Auersperg, přímý potomek hraběcí rodiny z doby habsburské dynastie«. S tímto nikdy nedoloženým tvrzením jsem se setkával už v Praze a opětovně také v exilovém tisku, a tak snad už je čas uvést věc na pravou míru. Nevím, zda snad soudruh Auersperg o sobě skromně prohlašuje, že »je sice hrabětem, ale odkojen rodnou stranou a dělnickou třídou«, nebo zda to alespoň nevyvrací, když to o něm prohlašují jiní. Skutečností však zůstává, že jeho předkem nebyl nejen žádný z knížat či hrabat Auerspergů, ale že není také nemanželským synem některé komtesy tohoto původně Kraňského a dnes v Rakousku usedlého rodu. O tom je možné se snadno přesvědčit nahlédnutím do »Genealogisches Handbuch des Adels« a tak jediné, co má tento »diplomat« s Auerspergy společného, je aristokraticky znějící jméno! Připouštím, že toto jméno není právě běžné, ale jestliže nikoho nenapadne považovat několik tisíc občanských (a většinou mezi sebou vůbec ne příbuzných) rodin Schwarzenbergů za příslušníky stejnojmenného českého knížecího rodu (nebo, aby to bylo ještě zřejmější, všechny Žižky za potomky rytířů z Trocnova — ač i tato rodina dosud kvete v ČS a v Kanadě!), proč by právě u Auerspergů měla pouhá shoda jména stačit k tomu, aby se z někdejšího Gottwaldova práčete stal REPORTÉR 3/87 3 [pageend3]hrabě? Je pravdou, že šlechticem byl jak největší proletář Uljanov, známý ve zločinec- kém podsvětí pod jménem Lenin (jeho otec byl nobilitován 1869 ad personam a 1. ledna 1882 obdržel dědičné šlechtictví), nebo zakladatel pověstné ČEKY, Felix Džeržinski (původem Litevec). To však byly jen výjimky, protože jinak uplatňovali soudruzi vůči aristokracii důslednou genocidu, dávno před tím, než jí použil Hitler vůči židům. V diplomacii zůstává ojedinělým zjevem první lidový komisař zahraničí Čičerin a hrabě Thun-Ho- henstein, činný až do svého nedávného pensionování na východoněmeckém ministerstvu zahraničí. O Thunovi ale říkal významný rakouský státník, že si ho na ministerstvu »pěstují proto, aby jejich ’’diplomaty” naučil jíst vidličkou a nožem a uvázat si motýlka do fraku«. A tak vás prosím jménem svých přátel, skutečných hrabat Auerspergů z Vídně: nepašujte jim, alespoň vy všichni v exilu, československého soudruha velvyslance do jejich početné a také o naši historii zasloužilé rodiny! ADOLF F. J. KARLOVSKŸ, Birsfelden EXIL JAKO CHOROBA (Poznámky k dopisům) V době Gorbačevovy návštěvy v Praze jsem byl dotazován švýcarskou a německou televizí, rozhlasem a novinami na můj osobní názor. Nemluvil jsem za žádnou skupinu, stranu ani spolek. V jednom rozhovoru jsem řekl, že Husák je stejně špatný jako Khadafi a Khomeny a že si od Gorbačeva moc neslibuji. Druhý den mi zatelefonovala býv. ká- drovačka ministerstva kultury, žijící od r. 1968 jako ’’politický” uprchlík ve Švýcarsku, a spustila na mne, že se jí otvírá kudla v kapse, když mě čte a slyší a že mi zakazuje mluvit veřejně o politice. Puntík. Komentáře netřeba. VLADIMÍR ŠKUTINA, Curych lllllllllllllll Měl jsem předsevzetí, že nebudu v exilovém tisku polemisovat s dopisy čtenářů. Ale některé z nich v č. 2/87 mne přece jen vyprovokovaly k tomu, abych své předsevzetí změnil. Ne proto, že bych chtěl jako člen redakční rady Reportéra chránit jeho reputaci, ale prostě proto, že mi svědomí nedá, abych se neozval. Na straně 3 hned dva člány ; »Proč házíte kameny na Chartu 77« a »Reportér = Rudé právo«. Jako signatář Charty 77 od jejího počátku (podepsal jsem ji hned po svém propuštění z vězení v únoru 1977) ne proto, abych, jak se tady často slyší (im Westen einige Stimmen zu hören waren, die behaupten, daß viele der Charta-Unterzeichner nur deswegen dabei seien, um eine Ausreise nach dem Westen zu erreichen), tedy srozumitelně, abych se dostal na Západ. A protože jsem si prožil s režimem své, a nejen já, ale celá moje rodina, mám tedy morální právo se k tomu dopisu vyjádřit. Za celou dobu jsem neslyšel ani nečetl v Reportéru, že by se nějaký článek zabýval podobnou činností, jak stojí v tomto dopise. Mnozí lidé v exilu, signatáři i nesignatáři, mají ale i své opodstaněné výhrady k činnosti Charty. A také i k těm ’’fondům” podle pana prof. Zelenky. Za dobu svého života až do "vykopnutí” v roce 1984 jsem měl možnost dost podrobně poznat některé otázky, o kterých bych zde samozřejmě nerad hovořil. To proto, že se to týká lidí dosud v Československu žijících. Ale na vlastní kůži jsem poznal, že i v prostředí Charty 77 (tedy v pražském prostředí) panuje podezírání i pomlouvání, přehrady přátelské, sociální i společenské. A také podíl ”na fondech”. To aby bylo jasno. Čím dál tím víc docházejí moji přátelé v zahraničí k názoru, a já s nimi musím bohužel souhlasit, že Charta 77 se stala výlučnou záležitostí několika Pražanů, pár Brňanů a dvou-tří lidí z Bratislavy. A dost. A také musím dodat, že když za mne chce někdo mluvit jako ’’mluvčí”, měl by se mě zeptat, jestli s takovým prohlášením souhlasím. To je základní otázka demokracie. A když se mě nezeptá a takové prohlášení za Chartu vydá, pak mám právo se k tomu i veřejně vyjádřit a říci, že např. s takovým prohlášením k biskupovi Tutu či k JAR naprosto nesouhlasím a odmítám je. Přestože je pode- psali lidé, k nimž mě pojí přátelské vztahy. A mnohé další nepěkné pověsti kolují po Západě, o nichž by si člověk mohl myslet, »že není šprochu, aby na něm nebylo pravdy trochu«. V každém případě se těším na další list ’’skupiny přátel” a rád si s nimi vyměním své názory. Pan Jaroslav Javorek srovnal Reportéra s Rudým právem, přičemž hned na počátku svého dopisu nám sdělil, že RP nikdy neodebíral a nečetl. Je tedy opravdu obtížné srovnávat něco s něčím, když o tom nemám ani ponětí. Já se — na rozdíl od pana Javorka — domnívám, že chce-li člověk s někým nebo s něčím argumentovat, musí dobře znát to, co ho k této argumentaci vede. Ale nemusí samozřejmě odebírat či číst tisk, který ho nezajímá. To je jedna stránka věci. Druhá je ta, že protože má člověk odlišné názory, nemusí hned druhého napadat či odsuzovat. Pak bychom taky přistoupili na princip, panující v Československu či v jiných diktátorských režimech. Jen tam se totiž připouští stejný, tj. oficiální názor. Odlišný nejen že neotisknou, ale mohou člověka popohnat i před soud. Jestli pan Javorek si ještě přečte zbývající čísla Reportéra, cituji (a nejen pro něho) z čs. "zákonů” konkrétně k § 100, odst.1,12/ 70 — judikatura Nejvyššího soudu ČSSR: »I kritika určitých jevů ve společnosti, je-li jednostranná a přehnaná nebo zkreslená a užívá-li se v ní úmyslně tendenčního srovnávání, může být pobuřováním vyvolávajícím nepřátelskou náladu vůči státnímu zřízení nebo společenskému řádu republiky.« A dále: »Stejně bude potrestán, kdo z nepřátelství k socialistickému a státnímu zřízení republiky umožní nebo usnadní šíření pobuřujícího projevu.« Tečka. Pak se nechte vyprovokovat ke kritice. Vrátil jsem se k článku pana Liona, jenž je také pod palbou kritiky pana Javorka, a nemůžu než s ním souhlasit. Byl jsem loni přes tři měsíce v USA a zažil jsem podobné věci, na nichž nevidím však nic, co by mě osobně nějak ’’pobuřovalo” či vyprovokovalo k názoru o levičáctví pana Liona. Měl jsem zrovna narozeniny a volal jsem ženě z New Yorku do Mnichova. Zatímco v BRD je to naprosto jednoduchá záležitost, v USA je to problém. A ještě více pro toho, kdo pořádně neumí anglicky nebo si ještě nezvykl na angličtinu americkou. Mohu říci, že se mi nikdy nepodařilo za svého amerického pobytu bez problému zavolat do Evropy, čemuž vždy předcházela komplikace sehnat nejméně 24 čtvrtdolarových mincí, potřebných k navázání hovoru. Ale mám snad kvůli tomu odsuzovat Ameriku či označit pana Liona za levičáka? Nebyl jsem v Las Vegas, ale např. dcera mého přítele to má do školy asi 5 minut pěšky. Kdyby však šla pěšky, dívaly by se na ni její spolužačky jako na duševně vyšinutou, jde proto do garáže pro auto, což jí trvá nejméně těch 5 minut, a pak 15 minut krouží kolem školy než najde místo k zaparkování. Ani to však není žádný důkaz o "americké úchylce”. Moji kluci to měli do školy velice daleko a museli jezdit na kole nebo autobusem. To proto, že auto jsme měli pro celou rodinu jen jedno a také proto, že bychom neměli na benzin pro takové denní dojíždění. Dnes bydlí v Houstonu a oba musí jezdit každý den do práce autem, protože tam žádná městská veřejná doprava téměř neexistuje. A oba si libují a žádný z nich Ameriku proto neodsuzuje. Před nedávném proběhla ve Švýcarsku dražba "windsorského” dědictví. A ejhle — denní tisk přinesl zprávu, jak rozmařilá Liz Taylor ze svého swimming-poolu udělovala telefonicky rady, co a za kolik má její agent koupit. Paní Joan Collins dávala zase ty rady jen z ložnice, což prý je její oblíbené pracoviště. Jedna koupila za milion, druhá jen za půl. Je snad proto Amerika špatná a pan Lion levičák? Nebo snad není opravdu veřejně známo, že mnoho hvězd prodělalo či prodělává anti- drogové či antialkoholické léčení? Není snad pravda, že zrovna tyhle dvě hvězdy si vjely do vlasů kvůli vile svého zemřelého přítele Rock Hudsona? Je. A přesto je Amerika země obdivu, země krásná, plná překvapení a nesrovnatelných měřítek a není podle mne žádné levičáctví psát o ní pravdu. Američané se nad tím určitě nepohoršují. Mohl bych taková tvrzení dále rozšířit. V Evropě se každý snaží zařídit svou domácnost co nejpřepychověji, často také proto, aby mu sousedé, známí či přátelé záviděli. Obyčejní Američané, jak jsem měl možnost poznat, se často spokojí s málem. A spí třeba na nafukovacích matracích, ale v pátek vyrážejí do daleka, na výlety, do hor, k vodě, nebo pořádají své ’’party” ... a radují se ze života. Nemají nábytek za sto tisíc, ale užijí si daleko více, než konservativní Evropané. A to bychom jim měli závidět. A jestliže to někdo napíše tak, jak to viděl a poznal, je to správné, i když se třeba někdy mýlil nebo to je někde jinačí. Ale není to levičáctví a není to důvod k obviňování Reportéra z příbuznosti s Rudým právem. Zvu pana Javorka k návštěvě BRD. To by pak koukal. Jako třeba když loni zavraždili teroristé v Německu několik lidí (Němců) a president Reagan na podkladě faktů potrestal Kadáfího. Mnozí jsme litovali, že netrefili jeho samého. Kdyby ale pan Javorek pochyboval o tom, k jakým následným demonstracím v BRD a konkrétně v Mnichově došlo, pak tedy pro jeho informaci uvádím, že se nedemonstrovalo proti vražedným arabským teroristům pod velením z Tripolisu, ale proti presidentu Reaganovi, jenž byl označován za vraha nevinných libyjských občanů. V srpnu jsem byl na koncertě v Brooklynu — Prospect Parku, abych se dozvěděl, že vrah Ortega má s Brooklynem ’’družbu” a že na něho týden předtím vybrali 100 milionů dolarů. Co Vy na to, pane Javorku? Můžete do Československa jen tak si zajet a uzavřít třeba družbu mezi Arvadou a Prčicemi? Myslíte, že by 4 REPORTÉR 3/87 [pageend4]na Vás také obětaví Čechoslováci vybrali, kdybyste potřeboval? Ještě tak nějaký vtip, či nápis na zeď. Toť vše. Ale zkuste někoho přesvědčit, že proti diktatuře Husákova typu žádné proklamace či prohlášení nejsou nic platné. Obdivuji v tomto směru občany v Chile, jak se chovali při návštěvě sv. Otce. Až moji spoluobčané najdou stejnou odvahu a statečnost, pak si s nimi režim nebude moci dělat co chce. Ale ono se zdá, že jim to vyhovuje. A na rozdíl od předcházejících let rodiče přesvědčují své děti, jen aby vstoupily také do KSČ, aby z toho něco měly. Měl byste, pane Javorku, přece jen tu a tam si přečíst něco z Česka. Nemusí to být Rudé právo. Pak byste asi přeci jen změnil svůj názor. ING. ZBYNĚK ČEŘOVSKÝ, Mnichov KDO HÁZÍ KAMENY? Skupina přátel z Čech si postěžovala, že patřím k těm, jež je nejvíce proklínají, kritizují Chartu 77 atd. K tomu jen několik slov: 1) Za dobu existence Charty 77 jsem nenapsal jediný kritický článek o Chartě 77 a signatářích Charty. Ne proto, že by — podle mého názoru — někteří signatáři za některé postoje kritiku nezasloužili. Jsem ale pro diskusi za stejných podmínek pro každého. V dané době bych byl ve výhodě, neboť mám k disposici plnou svobodu tisku. 2) Kritizoval jsem — a budu i nadále — socialismus všech odstínů. Je to ideologie, která je v naprostém rozporu s ideály demokracie a humanismu. 3) Kritika socialistické třídní ideologie neznamená odmítání sociální spravedlnosti. Ale ta je možná pouze v demokratickém zřízení a nikoli v socialismu, ať již ’’reálně-existujícím” či s "lidskou tváří”. Přátelům v Čechách tisknu palce a věřím, že si jednou o všech nejasnostech svobodně popovídáme. Dr. R. STRÖBINGER, Hage (SRN) PROČ HÁZÍTE KAMENY NA CHARTU 77? (Reportér 2/87) - Pisatelé tohoto příspěvku vyzývají ke kritice vycházející z fakt a ne z pomluv, vyzývají k věcné diskusi. Mnoho výhrad a kritik bylo již napsáno, ale dosud jsem nenašel zásadní výtku proti všude proklamované snaze Charty, docílit dodržování platných československých zákonů. To znamená, že chartisté volají po zachování a aplikaci, vybereme-li namátkově, i trestných činů jako je pobuřování, hanobení republiky a států světové socialistické soustavy a jejich představitelů, zneužívání náboženské funkce, opuštění republiky, poškozování zájmů republiky v cizině ; i některých nemravně vysokých trestních sazeb; jsou pro zachování § 453a Občanského zákoníku (»Dopustil-li se vlastník věci takového protiprávního jednání, jímž se trvale zbavil možnosti věc obvyklým způsobem užívat, připadá věc do vlastnictví státu ...«), umožňující zabavit majetek utečence den poté, co mu vypršela maximální doba pobytu v cizině uvedená na výjezdní doložce, a to bez rozsudku o propadnutí majetku ; znamená to, že chartisté souhlasí i s drzým ustanovením pravidel silničního provozu o relativní a absolutní přednosti jízdy, která ukládá sanitním vozům a hasičům uvolnit jízdní dráhu a zastavit, když jede strana a vláda doprovázená svými pretoriány atd. atd. I poslední příklad, který je v tamzem- sku pociťován jako políček veřejnému mínění, patří do sbírek zákonů, jejichž dodržování je Chartou vyžadováno. Cožpak si chartisté neuvědomují, co vlastně podporují? Každý slušný člověk, který je schopen domyslit si důsledky tohoto počínání, musí se ihned od Charty distancovat. Mnozí členové Charty 77 jsou např. odsuzováni pro poškozování zájmů republiky v cizině nebo pro pobuřování a necítí se být tím vinni. Ale podle litery zákona, jehož dodržování se tak vehementně dožadují, vinni s nejvyšší pravděpodobností jsou, neboť objektem trestního činu poškozování zájmů republiky v cizině je jakýkoli zájem republiky v cizině, tedy i zájmy hospodářské, politické, kulturní, ale i dobré jméno ČSSR. Ke spáchání činu stačí rozšířit, nebo pomoct rozšířit v cizině zprávu, která "zájmy” republiky poškozuje. Zda zpráva zájmy republiky poškozuje či nikoliv, je věcí volného výkladu. Zákon vyžaduje pouze, aby se jednalo o zprávu nepravdivou. Chartisté se domnívají, že prokáže-li se pravdivost zprávy, musí při dodržení zákona dojít k osvobozujícímu rozsudku a naopak. Ale to je zásadní omyl, prokazující neznalost československého soudního systému! Soud se totiž řídí tzv. zásadou volného hodnocení důkazních prostředků — hodnotí provedené důkazy podle vlastního uvážení; jedny bagatelizuje, jiné vyzdvihne, a rozsudek je hotov. U pobuřování je to ještě jednodušší. Stačí prokázat, že šlo o pokus vyvolat nepřátelskou náladu mj. proti socialistickému zřízení či samostatnosti republiky nebo proti přátelským vztahům republiky k jiným státům. Podmínkou je, aby alespoň dvě osoby byly pobuřovány. Podle toho, jak je paragraf o pobuřování formulován, mohl by být každý, nebo téměř každý dospělý občan ČSSR za tento trestní čin ihned odsouzen. A dodejme, že v naprostém souladu se zákonem. Podle vnějších projevů Charty 77 se nezdá, že by si byli vědomi existence volného hodnocení důkazních prostředků a šíře pojetí objektu trestních činů, o ostatních zákonech ani nemluvě. Je to naivita — nebo záměr? TOMÁŠ KRYSTLÍK, Fürstenfeldbruck JAK NEDĚLAT DOTAZNÍKY (Reportér 2/86, str.16) — ... byla jsem příjemně překvapena, když jsem v Reportérovi našla kritiku pana Krystlíka, zabývající se »Nezávislým průzkumem současného smýšlení v ČSSR« (publikováno ve ’’Svědectví”). Na moje polemické otázky totiž ze Svědectví také neodpověděli. Domnívám se totiž, že se jedná o zásadní chyby ve výzkumu, kterých by se neměl žádný sociolog dopustit, námaha lidí a výsledky jsou pak znehodnoceny. Autoři výzkumu sice píší, že se pokoušeli získat nezkreslená a objektivně platná data, ale pokud nemohli dodržet všechna pravidla objektivity, pak jejich výsledkem nemůže být studie vědecká, nanejvýš práce, kterou bychom mohli označit jako novinářsky popularizační. Vzpomínám si na zážitek z Československa, kdysi mě tam oslovily dvě socioložky, které prováděly oficiální výzkum veřejného mínění. Moje odpovědi se jim pochopitelně nehodily do krámu a na závěr jedna z nich řekla: »Z toho tam nedáme nic.« Mně zase nedalo, abych se jí nezeptala, proč tedy výzkum provádí, když jeho výsledky nerespektuje. Nedodržování metod popírá princip výzkumu a to je obecně platný fakt. Platí to i v tom případě, kde sice autoři hovoří o tom, že motody ze Západu nelze použít v československých podmínkách, ale pak je nasnadě otázka: proč tedy tyto metody použili? Proč nevymysleli metody jiné, specificky pro komunistický stát? Předem totiž museli vědět, že jisté významné skupiny obyvatelstva se na výzkumu podílet nebudou a nemohou, přesto tvrdí, že jejich výzkum je »reprezentativním průřezem celé společnosti«. Zásadní chybou byl politický výběr obyvatelstva, nezahrnoval nikoho z určujících složek společnosti (vysoké funkcionáře, policisty, vojáky, kádrováky, donašeče . . . ), kterými je československá společnost nejen prošpikována, ale dokonce i řízena! Těchto lidí se výzkumníci, z pochopitelných důvodů, báli dotazovat, ale výsledky v tomto smyslu nijak nezohled- nili. Přitom tvrdí, cituji: »Výzkum usiloval o zastoupení všech názorových a politických proudů, obsahuje názory i pro- stranických aktivistů a členů strany«. Zde je ovšem i laikovi jasné, který jen trochu zná poměry v ČSSR, že to museli být jen ’’spolehliví” straníci, kteří na otázky politického charakteru přistoupili. Takoví, o nichž se všeobecně ví, že by výzkumníky nemohli udat, straníci nevýznamní (z hlediska moci). To obraz společnosti nezúžilo, ale zkreslilo. Vždyť ti denuncianti provedli Husákovu normalizaci, nejsou nevýznamní, a proto zanedbání jejich postojů je omylem. Jaký asi smysl by měl výzkum politických názorů Němců v Německu 1938, pokud by na otázky o svých postojích mohli odpovídat jen lidé ’’spolehliví”, žádní nacisté? Je jen logické, že výzkum dospěl k výsledkům, jako například: »68,6% obyvatelstva se účastní jedné nebo více forem nezávislé politické činnosti.« Pro srovnání uvedu, že v roce 1981 hovořil Walensa o tom, že nezávislých činností se (v roce 1981) účastní 30-40% polského obyvatelstva, a to byly nějaké masové jevy! Kdyby tomu bylo tak, jak výzkum tvrdí, musely by poměry v ČSSR vypadat zcela jinak. Nebo: »Pravidelně čte samizdat a zahraniční tisk 37,7% obyvatelstva.« Lidi, dovedete si představit ty tuny papíru, obnášející čtivo pro těch 5 milionů lidí? Vždyť 37,7% obyvatelstva nečte pravidelně v ČSSR ani to Rudé právo! Velmi jsem se podivila také větě: »Velká část aktivních členů na oficiálním politickém životě se neodvrací od nezávislých hnutí, naopak s nimi udržuje kontakty, podílí se na jejich činnosti. . .« Nezní vám to také jako hudba z Marsu ? LENKA ŠKRABÁNKOVÁ, Rakousko DOVĚTEK REDAKCE: K dopisu „Proč házíte kameny na Chartu 77?" jsme dostali radu dopisů a názorů — pro i proti. Mezi nimi i hrůzné. "Hlas národa" nazývá všechny, kdo s Chartou 77 sympatizují, zrádci národa a jistý pan K. rozesílá dopisy, v nichž se ztotožňuje se Státní bezpečností a souhlasí s žalářováním Václava Havla a umístěním sympatizantů "Plastic People" v psychiatrických léčebnách! Exil je skutečně vážná duševní choroba. REPORTÉR 3/87 5 [pageend5]BAŤA S HÁČKEM I BEZ HÁČKU ... Včera jsem u přítele viděl videoprogram o panu Tomáši Baťovi. Bylo nás na předvádění jedenáct a nikdo z nás neznal pana Baťu ani fakta o jeho činnosti a životě. Jen když jdeme po Václavském náměstí, říkáme dole u Můstku »Baťa«. Baťa — to je pro nás pro všechny veliký pojem. Videofilmem jste udělali obrovský kus práce. Film je výtečný a kdyby se dělala anketa o největší divácký zážitek roku z filmového představení, je to u mne (a u řady mých přátel) váš film »Baťa s háčkem i bez háčku«. Budete-li mít možnost s panem Baťou hovořit, vyřiďte mu, prosím, můj i náš obdiv a úctu. Jsme pyšní, že naše země měla Tomáše Baťu a že ho má dodnes! Jen jednu prosbu: bylo by možno těch videokazet poslat víc? Videokazety by šly z ruky do ruky — a věřte, že by to byl skutečně film roku. Ještě jednou dík a máme Vás rádi! K.P. (Praha-Vinohrady) (Videofilm „Baťa s háčkem i bez háčku" na jakémkoli systému možno objednat prostřednictvím redakce Reportéra anebo přímo na adrese: Bernard Produktion, Franzisbadenstr. 4, D-8058 Erding.) ČESKÁ ŠLECHTA V EXI LU Reportér 2/87 — Je pravdou, že paní hraběnka Valdštejnová komunistu Kopeckého okřikovala, když byl v jejím domě hlučný. Méně již je známo, že se zúčastňovala komunistických schůzí, ač nikdy nebyla pozvána. Bydlela ve 2. patře v sousedství sálu a sálové podlaží je v poschodí prvém. Sál sám je bohatě štukovaný, zdobený zrcadly na stěnách až do vysokého stropu. Paní hraběnce stačilo otevřít si okno z jejího bytu do sálu a přišoup- nout si židli. Viděla a slyšela v Hi-Fi-kva- litě vše, co se v sále šustlo, aniž byla sama registrována. Až jednou lelkující schůzov- ník leknutím div neochrnul, neb jím zálibně pozorovaná busta ve stěně se pohla — a tou byla paní hraběnka . . . Touto náhodnou informací jsem se po léta bavívával kdykoliv jsem šel Valdštej- nem. A při koncertech v sále samém ke své lítosti jsem marně pátrával po tajuplné a jistě i šibalské tváři paní hraběnky Vald- Štejnové. A.Ch. (Urdorf) Všímavý čtenář H.B. se dotazuje, jak to, že Schwarzenbergové byli už před Bílou horou v Čechách? Nuže, milý všímavý čtenáři, Schwarzenbergové jakožto Schwarzenbergové sice v Čechách roku 1618-1620 přímo nebyli, ale byli tam po mnoha přeslicích. Pocházejí od všech účastníků — od Fridricha Falckého, od Ferdinanda II., od obou defenestrova- ných Slavaty a Martinice, od Polyxeny z Lobkowicz, která je ukryla, a od většiny těch, kteří je z okna vyhazovali. Sami Schwarzenbergové tam arci osobně nebyli. PODĚKOVÁNÍ PANU KARLU JOHANNESU ZE SCHWARZENBERGU (Dokument Charty 77 č. 6(87) Praha 15. ledna 1987 Vážený pane, s velikou radostí a vděčností jsme přijali založení Československého dokumentačního střediska, jež má registrovat a uchovávat písemnosti naší nezávislé literatury, a rovněž zprávu, že důstojným Stánkem tohoto střediska budou prostory zámku, které jste k těmto účelům poskytl. Považujeme tento Váš čin za projev bytostného češství a stále živého zájmu o rozvoj nezávislé české a slovenské kultury. V upomínku posíláme malý dárek. S vřelými díky a pozdravy mluvčí Charty 77: ing.Jan Litomiský Josef Vohryzek dr.Libuše Šilhánková VELKÉ SPIKNUTÍ Reportér 2/87, str.18 — K článku Ivana Svitáka nás pozorní čtenáři upozornili, že Terezín neměl plynové komory Ivan Sviták se omlouvá. JAK VYTRESTAT BARBARY Pan B.Petkov ze Švédska se mě v minulém čísle Reportéra ptá, z jakých důvodů tajím jména »barbarů« ve svých článcích. Jsem rád a potěšen, že pan Petkov tak vysoce ohodnotil můj článek »Jak také vytrestat barbary« a že se mu líbí mé příběhy ze seriálu »Sešli jsme se na Borech«. Pro objasnění však musím hned na začátku uvést, že se jedná o dvě naprosto diametrálně rozličné záležitosti. Předně: článek »Jak také vytrestat barbary« jsem napsal jako inspiraci po článku pana Živného a nikomu ze čtenářů jistě neušlo, že jsem jmenoval všechny osoby jejich plným a také pravým jménem. To také proto, a hlavně proto, aby čtenáři v Československu se dozvěděli plnou pravdu o svých spoluobčanech, kteří se naoko tváří mile a přívětivě, ale na drúhé straně si vysluhují přízeň mocných udáváním a sepisováním různých hlášení o nich. Takových případů bych mohl uvést desítky. Myslím, že by každý z nás měl veřejně a pravdivě odhalovat tyto lidi, protože pevně věřím, že přijde doba, kdy se budou muset ze svých činů odpovídat. Jen zbabělci, bezcharakterní a bezohlední lidé si budují svoji kariéru v zdegenerovaném Československu na úkor svých spoluobčanů. Je dobře to vědět předem, abychom předešli pozdějším tvrzením, která jsme slyšeli často v minulosti — já nic, já muzikant, já to nechtěl, ale oni mě nutili. A také proto, že se lze nadít, že všichni tito lidé, jako např. pan Sochor z Hradce Králové, který se veřejně před soudem přiznal, že mě šel udat, se budou zase drát znovu o místa a tvářit se jako by nic. Také bychom při této příležitosti neměli zapomenout na své »spoluobčany- exulanty«, kteří, jak mi napsal jeden z mých známých, »políbili Husákovi na- hajku«, zaplatili mu řádné odstupné a jezdí se ukazovat do vlasti, ze které údajně ze strachu před násilím a z politických důvodů utekli. Myslím, že tak, jako — jak jsem někde četl - shromažďují jména všech policajtů v Československu, měli bychom k hanbě všech a pro budoucnost shromažďovat také jména těch, kteří se vyplatili z »hříchu« a jezdí si do bývalé vlasti, jako by se nic nestalo. Kdo zná režim tak dobře, jako já, a zná také jeho zákulisí, měl by vědět, že tenhle jeden z nejhorších politických systémů Východu nedává nikomu nic zadarmo. A pokud tito naši bohumilí spoluobčané již teď nevozí či neposílají své depeše na detašovanou centrálu StB v Bonnu a jinde, či nesepisují svá hlášení při návštěvách v zemích Koruny české, jsou nadosmrti v seznamu potenciálních rukojmí režimu. Články, které vycházejí a budou snad ještě delší dobu v Reportéru vycházet (ze seriálu »Sešli jsme se na Borech«), jsou poněkud jiné. Jsou to, řekl bych, fejetonic- kou formou napsané osudy lidí, kteří se vědomě či nevědomě dostali do konfliktu se zákonem. Mnohé z nich si ani již nepamatuji jménem. Ale to není hlavní důvod toho, proč bych je snad nechtěl jmenovat. Např. v Hradci Králové všichni vědí, že tam byl v roce 1981 zatčen a později odsouzen vedoucí prodejny Mototechna Eduard Čejka. O tom, jak se choval či snad ještě chová ve vězení, ví tisíce jeho spoluvězňů, s nimiž se sešel nebo ještě ve vězení sejde. Stejně tak šéf benzinové pumpy ze Zdib, o němž natočil režim celý film. O jednom hrdinovi z dalšího příběhu musel vyprávět do televize i vedoucí armádní a bezpečnostní redakce, když se dotazovali posluchači, jak je možné tak dlouhou dobu rozkrádat »národní majetek«. Ani sami policajti nejsou schopni podat uspokojivé vysvětlení veřejnosti, protože nebýt ve většině případů udavačů, fízlů či nenasytnosti těchto státních zlodějů, většinou však členů KSČ, nevěděli by nic. Pak se sami diví, jak si někdo může od podniku »koupit« a zase mu s ohromným výdělkem prodat jeho vlastní pozemek či garáže. Ale o tom, kolik milionů státu ukradl, zpronevěřil nebo jinak zašantročil při pitkách a sexuelních orgiích pan nejvyšší předseda všeho tělocviku, sportu a veletočů v reálně-so- cialistickém Československu, pan Himl, nepadlo nikde ani slovo. A tenhle pan Himl byl přímý nadřízený tohodle podařeného soudruha. Ale toho nikdo nežalo- val a tudíž samozřejmě ani nesoudil. Ve vězení jsem slyšel vyprávět příběh o rozkrádání peněz a o manipulacích s byty jednoho pražského bytového družstva. Ti malí, co prakticky prováděli a uskutečňovali záměry a příkazy soudružky »šéfové«, ti všichni byli odsouzeni. Ovšem když tahle podařená dáma se nechala slyšet, že když ji odsoudí, tak poví všechno, co ví na prominentní osoby pražského vrchnostenstva, byla urychleně z vazby propuštěna. Patří k těm, co pamatovala na zadní kolečka. Když jsem slyšel vyprávět vedoucího ústecké Mototechny, jak mu severočeský tajemník KSČ přikazoval, kdy a komu má vydat nedostatkové náhradní díly, akumulátory či pneumatiky, přičemž se tito soudruzi jaksi vždy zapomněli zeptat, co jsou dlužni a on z těchto důvodů musel začít provádět účetní manipulace, vstávaly mi vlasy (ty krátké, co mi v kriminále ponechali) hrůzou. To pak teprve člověk kouká, co je všechno možné a také, jak to dopadne, když to náhodou praskne. A to nám policajti tvrdí, že z hospodářské kriminality je v Československu odhaleno jen 10% trestných činů. Kolik to dělá ročně, si netroufám vůbec odhadnout, když jen úředně oznámená škoda, způsobená kriminalitou ve stavebnictví (rozkrádání a znehodnocení stavebního materiálu) činí 500,000.000 Kčs, ano, nepřepsal jsem se, půl miliardy korun československých. Neměl jsem a nemám žádný jiný záměr při psaní těchto naprosto pravdivých příběhů, než ukázat na zrůdnost československého justičního a policejního systému, který spolu se zdravotnictvím patří k nejzkorumpovanějším odvětvím společnosti. A to jsem se při psaní dosud vyhnul tak zrůdným problémům, o kterých psal Vladimír Skutina ve své knížce »Na hradě plném bláznů«. Reportér bohužel vychází dosud jen v zahraničí a je určen pro exilové čtenáře. Čtenáři v Československu si za neznámé v mých příbězích snadno dosadí za ’x’ místo události a za ’y’ jména dotyčných, neboť všechny tyto příběhy v příslušných lokalitách rozvíří patřičně hladinu mezi veřejností. Jsem rád a budu rád, budou-li se mé příběhy čtenářům i nadále líbit. Budu rád, když mé příběhy ukážou celou tu otřesnou hloubku, do které zavlékl po- okupační režim celé Československo a 6 REPORTÉR 3/87 [pageend6]z něhož nenachází východisko. Proto, a také z hlediska svého vlastního strachu a přesvědčení o zločinech, které spáchal, zapáchá celé to oslavované Zřízení hnilobou stojaté vody. Budu i napříště rád, když mě čtenáři upozorní na nedostatky mých příběhů, ale i na náměty. ZBYNĚK ČEŘOVSKÝ ČINNOST NADACE CHARTY 77 V čísle 1/ 87 jsme suše konstatovali, že kniha »Presilovka« nevychází ve spolupráci s Nadací Charty 77, jak je v knize samotné mylně uvedeno. K tomu nám nyní přišel podrobný rozklad od ředitele Nadace, prof. F. Janoucha, z něhož nejpodstatnější části otiskujeme: Nadace Charty 77 byla založena ve Stockholmu v roce 1978, je spravována mezinárodním správním výborem, její účetnictví podléhá kontrole úředního revizora a švédských daňových úřadů. Nadace Charty 77 se soustřeďuje hlavně na humanitárně-kulturní činnost. Nadace Charty 77 posílá velké obnosy na podporu signatářů Charty 77 a jiných občanů v Československu, pronásledovaných nebo vězněných za své politické, filosofické, umělecké, náboženské názory či činnost, a v některých případech poskytuje podporu i jejích rodinám. Za uplynulých devět let bylo do Československa posláno kolem 1,500.000 tuzexových korun. Nadace Charty 77 dále poskytuje tak zvané kulturní subvence čs. exilovým nakladatelstvím a některým menším kulturním časopisům na vydávání hodnotných děl, které by jinak pro svou malou prodejnost neměly velkou naději na to, aby spatřily svět. Při rozhodování o udělení subvencí pomáhá Nadaci Charty 77 poradní sbor složený z několika spisovatelů a literárních kritiků, zastupujících prakticky celé spektrum politicko-filosofických názorů: od katolíků až po socialisty. Někteří z poradců žijí na Západě, jiní v Československu. Za uplynulá léta podpořila Nadace Charty 77 vydání nejméně 60 děl české a slovenské literatury v zahraničí, řady gramofonových desek i kazet. Podporu dostala prakticky všechna známější nakladatelství — Index, 68 Publishers, Rozmluvy, Opus Bonum, Arkýř, Konfrontace, Poesie mimo Domov. Již tento výčet ukazuje, že Nadace Charty 77 je ochotna podpořit vydání knihy ve všech nakladatelstvích — hlavním kritériem je umělecká hodnota knihy nebo její dokumentárně-historický význam. Nadace Charty 77 podporuje i vydávání některých menších kulturních časopisů jako je např. Pater Noster a Obrys a přispívá na některé důležité kulturní projekty, jako např. vytvoření českého slabikáře pro české děti v zahraničí. Kromě těchto kulturních subvencí se podílela Nadace Charty na vydání některých knih v jiných jazycích. S její pomocí vyšla např. fotografická reportáž Karla a Ivana Kyncla »Po jaru přichází zima« ve švédštině a angličtině a kniha »Být básníkem — Jaroslav Seifert mezi poezií a politikou« ve švédštině. Nadace Charty vydala už v roce 1981, tři roky před udělením Nobelovy ceny, v bibliofilském vydání »Dvě básně« od Jaroslava Seiferta ve třech řečech. Ve spolupráci s mezinárodním Helsinským výborem vydala obsáhlou dokumentaci o masakru čs. kultury pod názvem »A Besieged Culture — Czechoslovakia Ten Years after Helsinki«, anglická vydání Havlových esejí »Politika a svědomí« a »Anatomie jedné zdrženlivosti« . Nadace Charty 77 vydává také švédskou sérii pod názvem »Hlasy z Československa« (vyšlo již 10 čísel, každé z nich má 30—70 stran textu). Tato série má velký ohlas v celé Skandinávii, je často citována v novinách, v rádiu a televizi i v proslovech čelných politiků. Během uplynulých sedmi let bylo na kulturní subvence poskytnuto bezmála půl milionu švédských korun. Seifertova cena, kterou Nadace Charty 77 zřídila po básníkové smrti roku 1986 a jejímž prvním laureátem se stal slovenský spisovatel Dominik Tatarka, se také setkala s příznivým ohlasem jak doma tak i v zahraničí. Doufám, že početná čtenářská obec Reportéra podpoří tuto cenu finančně i tím, že zašle návrhy kandidátů. Má zpráva o činnosti Nadace Charty 77 není zdaleka úplná, nechci však unavovat čtenáře dalšími podrobnostmi. O jedné věci bych se však snad měl přece jenom zmínit. Oslavy 10. výročí Charty 77 ve Skandinávii, na jejichž organizaci se naše Nadace velice aktivně podílela, měly velkou odezvu ve veřejnosti i v tisku. Jak v Dánsku, Norsku tak i ve Švédsku se jich zúčastnili ministři zahraničí či státní tajemníci, ve dvou posledních zemích pronesli dokonce oficiální zdravici svých vlád. V závěru uvedu seznam titulů, jejichž vydání Nadace Charty 77 v uplynulých létech podpořila. Seznam ukazuje lépe než slova, jak široké spektrum má výběr subvencovaných titulů, jak objektivní a pluralistický je jejich výběr. Nedělám si iluze: vím, že se k naší činnosti vyskytují četné kritické připomínky. Nad poctivě a konstruktivně míněnou kritikou se vždy zamyslíme a snažíme se jí využít na zlepšení a zdokonalení naší práce. Více než kritiku bychom však potřebovali pomoc. Úkolů je mnoho a pomocných rukou málo. A těm, kterým se v naší činnosti nelíbí nic, protože je příliš levá či příliš pravá, příliš intelektuálně či naopak příliš antiintelektuálně zaměřena, bych poradil, aby založili podobnou Nadaci sami a pomáhali tam, kde naše prostředky i síly nestačí. Budou mít můj upřímný potlesk a — pokud budou mít zájem — i mé dobře míněné rady a zkušenosti. PROFESSOR FRANTIŠEK JANOUCH předseda správního výboru Nadace Charty 77 ve Stockholmu KAREL NEŠVĚRA SHERLOCK HOLMES STOLETÝ Existují literární postavy, které natolik vstoupily do povědomí čtenářů, že jejich fiktivní život chápou jako by se stal realitou. Stejně tak na místa literárních dějů přicházejí dnes lidé, aby si na nich ověřili svůj čtenářský zážitek. Ve Veroně se stalo poutním místem atrium měšťanského domu s balkonem, kde se prý ve skutečnosti odehrávala slavná balkónová scéna Shakespearovy tragédie a dokonce je zde hrob, v němž údajně je k věčnému spánku uložena nešťastná Julie Capuleto- vá. Čeští turisté na svých toulkách východními Čechami neopomenou navštívit Staré bělidlo a návštěvníci severního Dánska hledají v Elsinoru stopy legendárního prince Hamleta. Každý, kdo přijde do černomořské Oděssy, neopomene zajít na široké schodiště nad mořským zálivem, kde carští vojáci stříleli do povstavšího davu, jak to sugestivně ve svém filmu o vzpouře na křižníku Potěmkin zobrazil Sergěj Eisenstein, ačkoliv na tomto schodišti nikdy k podobnému krveprolití nedošlo. Podobnou literární adresou je londýnská Baker Street a v ní dům s popisným číslem 221, kde nechal Conan Doyle bydlet svého detektivního hrdinu Sher- locka Holmese a jeho adlata doktora Watsona. O těchto dvou literárních hrdinech se chceme dnes rozhovořit trochu podrobněji nejen pro jejich literární proslulost, ale protože je jim právě sto let. Sherlock Holmes je nejklasičtější postavou kriminální literatury, ačkoli její tvůrce Conan Doyle není objevitelem detektivního románu. Za takového se více považuje o padesát let starší Edgar Poe. Postava Sherlocka Holmese se poprvé objevila v novele Studie v šarlachově rudé, která vycházela na pokračování v časopise Strand Magazine a za níž její autor dostal honorár 25 liber. Na jedné aukci v Londýně byl Doylův rukopis prodán za 20.000 liber. Postava Sherlocka Holmese měla rychlý čtenářský úspěch zásluhou svých originálních prvků. Vysoký hubený muž ostrých rysů, fyzicky velice odolný a vynikající boxer navzdory tomu, že si stříkal do žil kokain a byl silným kuřákem ostrého námořnického tabáku (byl současně autorem studie o 140 druzích tabáku), starý mládenec, který hraje na housle a čte s oblibou Goetha, který je roztržitý v praktickém životě, ale jehož logicky pracující mozek a ohromný pozorovací talent dokáží rozluštit každou krimina- listickou zápletku, s rukama poznamenanýma nezdařenými chemickými pokusy, bývalý voják afgánského tažení, neomylný a autoritativní si rázem získal srdce čtenářů a učinil ze skotského lékaře Co- nana Doyla jednoho z nejvíce čtených spisovatelů a založil tradici anglické detektivky. Od počátku devadesátých let se Conan Doyle věnoval výlučně literatuře, přičemž jeho životním dílem byla dvojice Holmes — Watson, ačkoliv jeho spisovatelským snem bylo — jak tvrdí jeho dosud žijící 73-letá dcera — psát historické romány. Sherlock Holmes se v průběhu let vyvíjel a v detailech měnil. Postupem času se stal kultivovanějším, ve druhém románu se dokonce oženil, ale Mrs Holmesová se rychle ze seriálu vytratila, protože mládenecké prostředí s pečlivou bytnou paní Hudsonovou bylo působivější. Conan Doyle se cítil v jednu chvíli unaven vymýšlením nových případů a nechal svého hrdinu zemřít v dramatickém boji s jeho rivalem profesorem Mo- riatim se strži Reichenbachfall poblíže švýcarského Interlakenu. Ale čtenáři si vynutili další pokračování Holmesových dobrodružství v rámci viktoriánské Anglie tak odlišné od oné, kterou nám popsal například Charles Dickens. Literární Sherlock Holmes se stal postavou natolik živou, že dodnes přichází ročně na 200 dopisů (nejvíce z Ameriky), adresovaných do Baker Street 221, v nichž pisatelé žádají slavného detektiva o pomoc ve svých obtížných záležitostech. Pošta doručuje tyto dopisy do filiálky spořitelny na řečené adrese, která uvolnila jednu svou zaměstnankyni, aby na dopisy odpovídala. aaaa REPORTÉR 3/87 7 [pageend7]JIŘÍ HOCHMAN SOUMRAK DĚLNICKO-ROLNICKÉ VLÁDY VEDENÉ SOUDRUHEM INDROU Columbus, OH, březen 1987 V Čechách se od nedávné doby dějí mimořádné události. Jednoho pozdního lednového dne 1987 se např. v Praze prodávalo Rudé právo pod pultem za 20 korun a moskevská Pravda byla rozebraná. Štrougal několikrát nahlas a veřejně pronesl slovo »reforma« a naznačil, že v roce 1968 nebylo všechno úplně negativní. Kapek a Husák se opatrně vyjádřili proti mechanickému přijímání sovětských zkušeností a Bilak opravil Štrougala řka, že v roce 1968 bylo u nás všechno špatné, vč. hospodářské reformy. Základem čs. státu zůstává podle Bilaka Poučení z krizové situace a Vasil nerad vidí, jak někteří lidé u nás pouhých devatenáct let po okupaci a obnovení pořádku už zase začínají zvedat hlavu. Klade se otázka: z čeho je naše vládnoucí elita taková neposedná? Hádáte správně, naše grémium je nervózní z Gor- bačova. Některé vnitřní události v SSSR zhruba od konce léta 1986 byly opravdu neobvyklé a že našim vedoucím soudruhům nedaly mnoho klidu, je pochopitelné. Zárukou našeho reálného socialismu je Pohotovostní pluk SNB a ne nějaké reformy, v tom má Bilak pravdu. Gorbačov ostatně pracuje v jiných podmínkách: ruské obyvatelstvo je v podstatě hodné a loajální a jak je vidět, moc toho nechce. I »revoltující« sovětští filmaři vzali cenzuru jako legitimní instituci; chtěli jen, aby byla shovívavější. Naproti tomu v okupované gubernii s dlouhou tradicí politického pluralismu číhá za každým uvolněním strašidlo základních národních a občanských požadavků. Proto se do toho našim treuhánderům nechce. Ale Sovětský svaz je současně náš vzor a sovětské zkušenosti při výstavbě socialismu mají i podle toho »Poučení« universální platnost — takže co dělat, soudruzi? Záměrem tohoto článku je seřadit a posoudit některé stránky a výhledy tohoto vývoje. Z praktických důvodů se dá diskuse rozdělit na dvě části: Zaprvé si povšimněme toho, co vlastně ten Gorbačov, anebo Hrbáček, jak ho kóduje jeden kamarád, dělá, resp. co nedělá, protože i to je důležité. Tuto část otázky můžeme rozšířit i o to, zdali Hrbáček vydrží, a když vydrží, tak kolik toho nakonec udělá. Zadruhé pak se podívejme na to, co to bude znamenat pro náš reálný socialismus a pro naše ctihodné vedení, které se dostalo k moci přízní jiného gosudara a představuje politiku jiné epochy. Začněme tím, že Gorbačov zřejmě není žádný blbec, i když asi musel tuto okolnost mnoho let tajit, aby se nevymykal. Kdyby se v dobách ještě poměrně nedávných vymykal, tak by se nikdy nedostal tam, kde je. Ze šesti dosavadních generálních tajemníků byli mimochodem čtyři vybráni proto, že je zbytek politbyra považoval za neškodné ťulpasy. Po Andro- povovi je Gorbačov teprve druhý generální tajemník, kterého vybrali zřejmě z jiných důvodů, ale ani tady nešel Gorbačov moc daleko a držel se osvědčené metody »zpět k Leninovi«. Gorbačov ale patrně tuší, že Lenin není řešení, ale podstata problému. Jeho sovětské »právní vzdělání« se všeobecně přeceňuje. V sovětské právní koncepci je hlavním principem nedělitelná velitelská pravomoc sekretariátu a římské právo ani Code Napoleon do toho moc nepletou. Gorbačov se spíše osvěcoval tím, že hojně četl zakázanou literaturu, kterou nosila domů madame, a různé tajné materiály, které mu půjčoval Andropov, jenž ho také vytáhl nahoru. Tím pádem se Gorbačov záhy dověděl, že mezi prvomájovou veselicí a reálným stavem věcí je dosti zkrušující rozdíl. Následkem toho by to rád v Rusku zreformoval, což se dá pochopit, protože se o to už pokoušel Petr L, Alexander IL a Petr Stolypin, omylem označovaný za reakcionáře. Z toho, co dosud o Gorbačovových plánech víme, můžeme usoudit, že jeho reformní koncepce je zhruba taková, O jakou jsme se už v roce 1956 hádali s Hendrychem. Ačkoli to je, abychom tak řekli, pro rok 1987 program poměrně skromný, pro Sovětský svaz je to věc převratná, i když jiný generální tajemník do těchže pohyblivých písků také dočasně vykročil už v roce 1961. Gorbačov si ostatně myslí, že jestli se s ruskou stojatou vodou vbrzku nic neudělá, budoucnost bude prekérní. Takový Bilak nebo Kapek si mohou říkat, po nás potopa, Rusové nás z toho zase vytáhnou, ale Gorbačov má na starosti celou trestnou kolonii a že by mu ve chvíli tísně mohli Poláci a Bulhaři poskytnout internacionální pomoc, to si patrně moc vážně nepřipouští. Jisté je ale to, že Gorbačov nechce změnit systém. To hlavní chce zachovat: jednu stranu, jednu nomenklaturu, mar- xismus-leninismus jako státní náboženství a centrální plánování. Současně ale vidí, že má-li se to všechno zachovat, musí se s tím inteligentně manipulovat, k čemuž potřebuje chytřejší nomenklaturu a rozu- mější politickou praxi. S vyměňováním nomenklatury měl však potíže každý generální tajemník před Gorbačovem, a to i když neměl žádné požadavky ohledně LQ. Gorbačov se liší od svých předchůdců mj. tím, že 80 let po zvolení První dumy navrhuje jako novinku připustit ve volbách více než jednoho kandidáta. Tyto kandidáty má sice i nadále jmenovat příslušný sekretariát podle seznamu kádrových rezerv, ale i dva kandidáti představují pro nomenklaturu jistou sociální nejistotu. Být či nebýt ve funkci se sice může redukovat, pokud jde o aparát, na rozdíl mezi černým a červeným kaviárem, ale i to je pro papaláše významná otázka. Ústřední výbor proto Hrbáčka přibrzdil a do rezoluce lednového pléna ÚV KSSS se nápad s více kandidáty pro stranické funkce nedostal. Resoluce se omezila na to, že volební proces je prý třeba zlepšit. Ale není dost na tom, že se to veřejně navrhlo v projevu generálního tajemníka? Gorbačov tedy nechce odbourat, čínsky řečeno, shora uvedené »čtyři principy«, ale chce toto haraburdí zmodernizovat. Spousta se toho dá mimochodem udělat, aniž by se elitě sáhlo na típek. Dá se např. zrušit oddělení pro kontrolu nálepek na nárazníky v Glavlitu, hlavním cenzurním úřadu. Dá se propustit asi procento politických vězňů, hlavně těch, kvůli kterým je stejně ve světě ostuda. Dá se povolit rock, aby dělnický dorost trsal veřejně, byl tak lépe pod kontrolou a méně drogoval. Dá se legalizovat osobní a rodinné podnikání, dosud ilegální, protože to blahobyt nomenklatury neohrozí a přitom bude víc vajec, více spravených záchodů a větší daňový výnos. Už se také povolilo používat v tisku některých zakázaných jmen, jako Bucharin, Trocký, Ka- meněv, Zinověv, Pjatakov a Rykov, jejichž marx-leninská památka se ostatně může hodit, až se bude demontovat Stalin. V Číně, mimochodem, reformátoři žádali nezávislost soudů a odpovědnost ředitelů závodů nikoli straně, ale zaměstnancům. Tak daleko tedy v Rusku nejsou, 18. století je dosud hudba budoucnosti. Ale v dané situaci nemusí pršet, stačí, že kape. Nejnápadnější je zatím »glasnosf«. U nás se to překládá jako »informovanost veřejnosti«, ale to je zřejmě Fojtíkova nadsázka. Přesně řečeno je to souhlas Orgánu se zveřejněním některých fakt a jmen, která dosud byla na indexu Glavlitu. Cenzura sama a její index jsou pořád tam, kde byly. Glasnosť není žádná svoboda tisku, kterou jsme si vynutili v roce 1968, když jsme začali ignorovat cenzory. Ale zaplať pámbu i za tu glasnosť, protože v Táboře míru to má podobný efekt, jako když se hodí půlmetrákový kámen doprostřed zatuchlého rybníka. Sumárně vzato tedy máme v SSSR iniciativu shora (na rozdíl od všech předcházejících reformních snah v jiných zemích bloku a v Číně) pohnout zahnívajícím systémem za pomoci výměny kádrů v hlavních byrokratických funkcích na všech teritoriálních úrovních moci a prosadit ro- zumější metody pro administraci říše. Pro to je glasnosť důležitým nástrojem, protože slouží urychlené výměně kádrů. Glasnosť může být i víc než to, protože spravovat tento systém chytřeji předpokládá také umění komunikovat jinak než po linii marxismu-bilakismu. Vydrží nám Hrbáček? Rozumná odpověď je asi ta, že sice vydrží, ale přibrzdí, protože pamatuje Chruščova. Profesor Voslenský, který prorokuje, že nomenklatura Hrbáčka sežere, bude mít pravdu, když bude chtít Hrbáček moc pospíchat. Myslím si ale, že to je velmi šikovný šíbr a že ví, kdy na to může šlápnout a kdy ne. Kromě toho, Hrbáček je nomenklatura. Ta není předmětem diskuse: v této a nadcházející etapě půjde jenom o nejhorší blby a zloděje, které bude třeba vyměnit. Tím se dostáváme k Dělnicko-rolnické vládě, vedené soudruhem Indrou. Nepamatujete? Dědeček vás neinformoval? Dělnicko-rolnickou vládu, vedenou soudruhem Indrou, sestavil tehdejší sovětský velvyslanec v Praze Červoněnko s tehdejším šéfem KGB v Československu Ro- zumcevem pozdě večer 20. srpna 1968. Indru o tom možná jenom informovali jako o hotové věci, když se po schůzi předsednictva a po třech vodkách uchýlili do Bubenče čekat na tanky. To ho ovšem neomlouvá, protože Červoněnko vybíral ze seznamu těch asi 80 nejoddanějších kolaborantů, kteří předtím podepsali volání o pomoc, a pro tento seznam sbíral Indra s Auerspergem podpisy. Tito »straničtí a vládní činitelé«, které už Bílá kniha nestačila jmenovat, protože šla do tisku o měsíc dříve (ach, ty výrobní Ihů- ty!), měli už úplnou jistotu, že je XIV. sjezd nezvolí ani do komise pro zhášení světel. Červoněnko sestavil reprezentativní vládu. Dělnicko-rolnická vláda však existovala v právním smyslu jen asi 10 minut, když 8 REPORTÉR 3/87 [pageend8]jejím jménem zatýkali Dubčeka. Meritor- ně byla obnovena v dubnu 1969, když už to začalo jít maršálu Grečkovi na nervy. Při rozdílení funkcí se tehdy- dostalo na všechny soudruhy, co původně volali o pomoc, i na Hoffmanna, Zelenku a Chňoupka a na jiná zdravá jádra, i když někteří se museli spokojit třeba jenom se Svazem přátel, jako Václav David. Od té doby je však Dělnicko-rolnická vláda u válu, v čele s Husákem, který se k tomu stačil včas přilepit. Některé mezitím klepla pepka a byli slavnostně zpopelněni za zvuků chorálu, ale většina jich tam ještě je, od Bilaka ke Štrougalovi, který mezitím z opatrnosti přešel z Byra pro řízení stranické práce v Čechách na opatrnou hospodářskou reformu. Má však Dělnicko-rolnická vláda nějaký vážný důvod být nervózní? Si, seňor, můžeme odpovědět kubánsky, protože tolik rozumí i Kapek. Nic netrvá věčně, ani láska k jedné slečně, a ani Dělnicko-rolnická vláda není na věky. Zatím se tedy šprajcuje. Sovětské zkušenosti se prý nedají přenášet mechanicky, sdělují soudruzi pobavenému národu. Náš socialismus, řeknou asi v příštích týdnech, aby to upřesnili, je národní nejen svou formou, ale i obsahem. Česnek a citrony však nejsou k dostání ani v Rusku ani u nás, namítne drobný český člověk, tak proč bychom nemohli aspoň tyto, výjimečně dosti zajímavé sovětské zkušenosti převzít mechanicky? Bude se to pomalu, ale jistě vařit. Dělnicko-rolnická vláda se rozdělí na tři skupiny. Jedna to bude chtít trochu zrefor- movat, druhá to bude chtít zreformovat trochu víc, a třetí to nebude chtít zreformovat vůbec. V další fázi se budou menší kreténi snažit poslat do důchodu větší kretény, o nichž budou tvrdit, že se politicky zkompromitovali. Omlazená nomenklatura, která se v normalizaci moc neomočila a etablovala se teprve v konzo- lidaci, bude pak původní formuli o větších kreténech generalizovat a žádat, aby v zájmu socialismu šli do důchodu všichni kreténi. V rámci glasnosti, která se k nám postupně zavede, se už bude část tohoto cirkusu vysílat v televizi a české veřejnosti budou k dokonalému pohodlí u televizorů chybět jenom popcorny, pokud je nezačnou menší kreténi od imperialistů dovážet v rámci třídního boje proti větším kterénům. Bylo by roztomilé, kdyby se závěrečné kolo tohoto turnaje útěchy konalo v jubilejním roce 1988, ale zaručit se to nedá. Sirotci po Brežněvovi ještě ani v Rusku zcela nevymřeli. Jedním z představitelů opozice proti Hrbáčkovi je např. shora uvedený Červoněnko, přesluhující jako vedoucí kádrového oddělení UV KSSS. Je to člen zádušní společnosti, spojené přes nebožtíka Jepišova s osobním sekretariátem Stalinovým, a přes Pono- marjova s Kominternou. Červoněnkovi je 73 let a je poslední ze čtyř dosud nevyměněných (z 21) vedoucích oddělení v aparátu KSSS z Brežněvovy éry. Nějakou chvíli ještě asi vydrží. Mám s tímto časopisem dohodu, že mi otiskne na Červo- něnka nekrolog. V ústavu pro míry a váhy je dosud náš nevyřízený návrh na to, aby se základní jednotkou blbosti stal v Čechách jeden červoněnko. Je velmi důležité, jak je naše junta zapsaná v Moskvě. Že by měl Hrbáček z našeho vedení nějakou velkou radost, to se dá těžko předpokládat, jednou mu tam poslali dokonce i Jakeše. Ale že by Gor- bačov rovnou vydal instrukci, aby to kor- čáci zabalili a přijeli na penzi do rajchu, je nepravděpodobné. Sovětský svaz už má své ustálené metody, jak ovlivňovat kádrové proměny v provinciích. Nový velvyslanec Lomakin už mezitím jistě obhlédl situaci a na rozdíl od Červoněnka nemá žádné osobní důvody, aby Hrbáčka lakoval. Až se proto u nás vytvoří situace shora naznačená a nomenklaturní mladí Turci se v Moskvě dotáží, zda mohou s Děl- nicko-rolnickou vládou naložit, pak to poslední, co Hrbáčka napadne, bude, poslat do Prahy z Mimoně tanky. Když se tedy na to díváme z různých konců, můžeme k radosti širší české veřejnosti zodpovědně konstatovat, že Dělnicko-rolnická vláda se konečně dala do pohybu, a to způsobem kluzným, a že někteří opatrnější soudruzi si už začali držet kloboučky. Jak dlouho to pojede, není jisté, neboť česká veřejnost je silně připodělaná následkem normalizace a konzolidace a historicky vzato i následkem bitvy u Hradce Králové. Kdyby se osmělila a trochu víc přitlačila, sešouplo by se to rychleji, ale chybí nám na rozdíl od roku 1968 tak důležitý faktor, jako nezávisle myslící novinárstvo. Ale ono se to sešoupne tak jako tak. Jak se to sešoupne? Na to nám, naštěstí, už nezbývá místo, ale jednu zajímavou variantu navrhl Ivan Sviták na své novoročence. Ani tato defe- nestrační formule se nedá zcela vyloučit, protože Dělnicko-rolnická vláda nedbala Osbornovy rady: »Vždycky se, Edo, chovej k lidem slušně, když jdeš nahoru. Mohl bys je potkat, až půjdeš dolů.« Dělnicko- rolnická vláda se nechovala slušně k nikomu, a jak teď jde dolů, bude potkávat spoustu rozzlobených lidí. Je ale pravděpodobnější, že i defenestrace bude postupná a umírněná. A co bude potom? Spokojme se zatím s tím, že za daných dějinných okolností nás asi řádově něco horšího než tato Dělnicko-rolnická vláda tak hned nepotká. Jan Werich jednou řekl, že kde je blbec, tam je nebezpečí, takže kvalitativně-analyticky by se dalo říci bez přehnaného optimismu, že spějeme do éry menšího nebezpečí. ■■■■ VÁCLAV TÁBORSKÝ O SOVĚTSKÉ TELEVIZI a jiných zábavných událostech Toronto, jaro 1987 Ve světě je dobrým zvykem hodnotit státníky až když jsou definitivně penzionováni, ne-li pochováni. Předejde se tak mnoha problémům. Nebudeme se tedy zabývat analýzami Michaila Gorbačova, ale můžeme o něm s jistotou říci něco pozitivního: Je mistrem PR, public relations, umění, jak účelně propagovat Sovětský svaz a jeho politický systém. Tak jenom za poslední rok jsme mohli sledovat sérii dokumentárních filmů »Comrades« (Soudruzi) na britské BBC a americké stanici PBS, Phil Donahue měl na své populární show sovětské hosty celý týden (CBS), Lawrence Martin v toront- ské Globe and Mail nás bombarduje reportážemi ze SSSR, neustále se opakují série utkání sovětských hokejových profesionálů proti severoamerickým, a konečně v únoru jsme mohli na zvláštním kanálu sledovat 66 hodin sovětské televize. Jako bizarní perličku musím přidat, že jsem také slyšel nejnovější sovětský »rap«. Ale o tom až později. Sovětská televize Nejzajímavější bylo sledovat celý týden — a to devět hodin denně — programy přenášené satelitem z Moskvy. To zorganizoval ředitel kanálu »Discovery« z Bostonu. Myslel si, že ukázat, jak se v SSSR baví, jak jsou informováni o světě i o své zemi, to že bude nejlepší protiváhou seriálu »Amerika« na ABČ. Musíme se také u té »Ameriky« na chvilku zastavit, protože to byla vlastně ta inspirace pro tento nezvyklý přenos. Levicoví novináři se proti tomuto programu pustili dávno před tím, než se vysílal. Asi jim to nakonec bylo líto, protože tak té »Americe« vlastně udělali reklamu. Byla to čtrnáctihodinová sága z r. 1997, kdy USA je okupováno sovětskými vojsky a jejich spojenci. Čili fikce. Příběh, který divákům chtěl ukázat co by, kdyby. Mně se moc ten seriál nelíbil, protože byl dost špatně napsán. Kdyby se těch 14 hodin sestříhalo na 4, pak by to asi bylo lepší, protože několik epizod bylo docela zajímavých a realistických. V historce se nikdy nedovíme, proč se USA vzdaly bez boje. Je tam několik prohřešků proti logice a realitě: plukovník KGB má mladou americkou milenku, žena je soudkyní v procesu nad svým bývalým mužem (to se snad neděje ani v Albánii), v celém příběhu se nakonec vůbec nic nezmění, hlavní hrdina je ze záhadných důvodů zastřelen americkým generálem, atd. Několik týdnů po vysílání si na »Ameriku« už nikdo ani nevzpomene. Kromě Sovětů, kteří z toho vytloukají politický kapitál o tom, jak strašidlo komunismu obchází USA. Později ještě porovnám, jak kdo překrucuje realitu, zda americký program ve fiktivním příběhu, anebo sovětská média v dokumentárních programech. Tak teď o té sovětské televizi, o tom, co jsme viděli v únoru 1987. Předně nebyl to přímý přenos, ať si na Discovery Channel říkali co chtěli. Byly to vybrané pořady, někdy až ze silvestrovského programu roku 1986. Mnoho programů bylo opakováno, mnoho natočeno dříve a pro americký přenos vysíláno později, aby se sovětská televize ukázala v nejlepším světle. Abychom celé záležitosti lépe rozuměli, musíme si uvědomit, že moskevská televize je kombinací dvou funkcí. První je výchovná a kulturní televize (něco jako educational chanell, PBS v USA, TV Ontario v Kanadě, BBC 2 v Anglii, ZDF ve Spolkové republice Německo). Tam se ukazují klasické celovečerní filmy, koncerty, divadelní představení aj. Druhá funkce je propagandistická. Ta zahrnuje zprávy, politické vysílání (public affaires) a dokumentární filmy. Výchovné a kulturní programy Tahle část je docela sympatická. Mnoho z nás asi se zájmem sleduje nekomerční pořady a většinu programů, které se na podobných kanálech v našich zemích vysílají. Přibližně stejná situace je v SSSR. REPORTÉR 3/87 9 [pageend9]Viděl jsem za ten týden několik koncertů, estrád, starých a dobrých filmů. Ukazuje se také hodně animovaných snímků. Protože jsou docela anonymní, jsou často z celého programu nejkritičtější. Kritika je ovšem hodně všeobecná; poluce vody a ovzduší, byrokracie. Během toho týdne se konala také premiéra prvního satirického programu moskevské televize. Samozřejmě že to bylo zajímavé, ale nemohl jsem se přitom zbavit pocitu, že úroveň kritiky byla asi jako v ČSSR před 25 lety. Vždycky to byli nějací chudáčci drobní šmelináři nebo malí hříšníci, kteří si to slízli. Nikdy nebyl viněn systém. Tak tam byla třeba reportáž o taxikáři, který kromě své práce ještě na černo prodával vodku, nebo o jedné bábušce, která na malém městě pekla chleba v nehygienických podmínkách, anebo o paní, která se živila tím, že šmelila s teplákovými soupravami. (Dokumentární filmy podobných témat jsem točil v Praze už počátkem 60. let.) Kdybych měl shrnout význam těch satirických programů na sovětské televizi, musel bych připomenout starobylý vtip: komunismus je systém, rázně a nesmiřitelně bojující proti zlořádům, které by v jiném společenském zřízení nemohly existovat. Přes tyto pozitivní postřehy musím ale západní diváky upozornit na dva vážné nedostatky sovětské televize v té kultur- ně-zábavné oblasti. Jednak jsou jejich programy často zdlouhavé a nudné, zadruhé: ruská kultura je už tradičně (jak poznamenal Marshall McLuhan) kulturou verbální. V jinak hezkém filmu o dětech a zvířatech z Leningradu např. reportérka mluvila plných pět minut o krokodýlech, načež bylo zvíře ukázáno. Pak zase chovatel krokodýlů povídal a povídal, načež nám kamera ukázala párek mladých kro- koušů — na zaskleném stole, čili nikoliv v jejich přirozeném prostředí. Kdo se často dívá na překrásné pořady o zvířatech a přírodě, které dělá třeba National Geographie Society nebo BBC, byl by podobným přístupem velice zklamán. Dokumentární filmy V oboru autentických pořadů (dokumentární přenosy a zprávy) se staré hříchy nezměnily. Pořád vidíme potěmkinské přikrášlování skutečnosti, snahu ukázat život, lidi a problémy v lepším světle, za lepších podmínek. Jestli se v SSSR dějí nějaké změny, pak v jejich televizi se neprojevují. Podívejme se třeba na dokument z pořadu »Vesnická hodinka« (jak vzrušující!). Předváděli tam hodinový dokument o traktoristech. Bylo tam plno dlouhých scén, kdy traktoristé diskutovali s ředitelem stanice a mezi sebou, scén, které by zruinovaly každého soukromého podnikatele, který by se televizí chtěl živit na Západě. Ale pak přišla perla. Filmaři se rozhodli pohovořit i s manželkami traktoristů. Rozhovor se konal uvnitř, v místnosti, která byla zřejmě vytopená, protože nikomu nešla pára od pusy. Aby sovětští do- kumentaristé ukázali, jaká je na vesnicích vysoká životní úroveň, přišly manželky traktoristů v kožiších, kožešinových čepicích a se zlatými náušnicemi. Tady se jim skutečně povedlo předhonit Ameriku. Nemyslím si, že manželky amerických farmářů se takhle vystrojí, když přijde televize. Horší to bylo s programem »Cesta k u- smíření«, což byl dokumentární film z Afghánistánu. O problému se neustále diskutovalo v sovětských domácnostech za přítomnosti demobilizovaných vojáků a jejich manželek. Z Afghánistánu byla jediná scéna s vojáky: sovětští příslušníci seděli kolem ohně a zpívali si. Tohle je přístup k realitě, který se dá stručně nazvat ”lež výběru”. Natočený materiál zřejmě nebyl překroucen či upravován, ale rozpor s realitou dokumentoval naprosto nepravdivý přístup k událostem (lie by omission). O skutečné situaci se pochopitelně neřeklo vůbec nic. Takže v zachycení skutečnosti sovětský dokumentární film a televize zůstaly na goebbelsovské úrovni z počátku 80.let. Klasickým příkladem jejich přístupu byl tehdy ’’dokument” z r. 1984 »Ve středu Ameriky«, natočený režisérem Viktorem Zorinem v Kansas City a sledovaný asi 80 miliony sovětských diváků. Když kamera ukázala obrovskou a prázdnou tovární halu, komentátor pateticky prohlásil, že závod byl zavřen a dělníci ztratili práci. Naštěstí americký reportér, který film viděl, zjistil, že sovětští filmaři natáčeli záběry v neděli, kdy továrna (která byla normálně v provozu mimo weekendy a svátky) byla pochopitelně liduprázdná. Anebo sovětská zpráva z jejich televizních novin v roce 1982 o Terry Foxovi, kterému kvůli rakovině byla amputována noha. Aby něco dokázal, pokusil se tento jednonohý Kanaďan s protézou přeběhnout celou Kanadu. (Uběhl asi polovinu vzdálenosti, 3000 km, než se jeho zdravotní stav zhoršil a Terry musel pokusu zanechat. Zanedlouho potom zemřel.) O tomto kanadském národním hrdinovi Sověti prohlásili: »Terry Fox běžel napříč Kanadou, aby si vydělal na lékařské účty, protože lékařská služba v kapitalistických zemích je den ode dne dražší.« (V Kanadě je lékařská služba zdarma.) Televizní zprávy Tohle oddělení je nejsmutnější ukázkou kvalit sovětské televize. Bohužel, v oboru zpráv jsou tam snad na úrovni 50. let. Nesmíme ovšem zapomínat, že ještě vloni, v roce 1986, bylo jedním z hesel k výročí toho, co Slováci onomatopoeticky nazývají VOSR, toto skvostné prohlášení: Sdělovací prostředky jsou zbraní komunistické strany. Tak pokud jste s napětím četli až sem a nemohli vydechnout, zda je tomu tak, musím vás zklamat. Ano, jsou. Měli jsme smůlu, protože jsme z šesti dnů zpráv viděli jen jeden a půl normálních programů. Po čtyři a půl dne jsme sledovali jen a jen generálního sekretáře, který byl na čtyřdenní návštěvě v Lotyšsku. Kam přijel, kde položil věnce, jak si povídal s ’’normálními” občany, k jakému socialistickorealistickému sousoší jel položit další kytky, kde měl další improvizovanou besedu, co nepodstatného si povídal s bývalými veterány, co se dělo na schůzi továrny, kterou navštívil. Jediný sympatický citát jsem zaslechl třetího večera. Když Gorbačov hodnotil stav sovětského hospodářství, poznamenal, že se podmínky musí změnit: »Jenom komunismus mohl tohle špatné hospodaření přežít. Takové problémy by zruinovaly kapitalismus už dávno.« Po pět dní, skoro celý týden, se tedy sovětští diváci nedověděli nic z domova či ze světa, jen co kde řekla hlava státu, čili zpráva, která by se v západních zemích odbyla jednou větou, shrnující to nejzajímavější z celé události. Napsal jsem, že se diváci nedověli nic o skutečných problémech. To je bohužel pravdou i ve dnech, kdy Vremja má celých 40 minut vyhraženo na normální zprávy. Tak v den, kdy KGB v civilu zmlátila demonstranty v Moskvě, nebylo o tom nic ve večerním zpravodajství. Tak zase lhali tím, že se nezmínili. Dalším příkladem překroucení kontextu byla zpráva, že v městech západní Evropy se konaly masové demonstrace proti americkým raketám, namířeným na SSSR. Jednak to nebyly statisíce, ale tisíce. Komentátor mohl ostatně říci cokoli, protože televize žádnou demonstraci neukázala na obraze. Dále už dávno víme, že podobné demonstrace si místní sovětský resident může objednat telefonicky. A zatřetí to všechno je úplně jinak. Samozřejmě nemůžeme od sovětské televize očekávat logiku a pravdu. To jen my víme, že pořadí událostí bylo jiné. Napřed byly sovětské rakety namířeny na západní Evropu a instalovány v ČSSR a NDR, pak teprve země NATO instalovaly své rakety, a teprve nakonec ty tisíce, které nikdy neprotestovaly proti umístění sovětských raket, vykročily proti těm imperialistickým. Třetím starým a osvědčeným trikem sovětských zpráv a politických pořadů je používání všeobecných frází a mínění, nepodloženého fakty. Kolikrát jsme slyšeli TASS vydat prohlášení, začínající slovy »kak vsjem ižvestno . . . «, »jak je všeobecně známo«? To je pochopitelně manipulace, která nepatří do zpráv. Ty mají informovat, nikoliv vymývat mozky. Anebo máme všeobecná prohlášení: »Lidé celého světa vyjádřili svůj hněv nad opakovanými americkými nukleárními explozemi.« Ach bože, když už něco takového kvák- nou, proč to aspoň nedokumentují obrazově, reportáží z takové události? Zase připomenu jinou starou anekdotu, a sice jaký je v komunismu rozdíl mezi lidem a lidmi. Tak lid bojuje za dosažení komunismu, za vyšší produktivitu, za mír a tak podobně, kdežto lidi na to většinou serou. Celý přenos dokázal, že jestliže sovětské prostředky obviňují Američany, že nerozumí Sovětskému svazu a sovětským lidem, pak stejný poznatek platí pro ně: Rusové absolutně nerozumí Američanům, demokratickému systému a způsobu života na Západě. Pravda v uvozovkách Nakonec bych rád zaznamenal několik srovnání sovětských a západních sdělovacích prostředků. Nejvíc informací o Sovětském svazu bylo v novinách v týdnu, kdy se vysílala »Amerika« a krátce poté. Když třeba Kris Kristofferson (který hrál hlavní postavu v tom fiktivním pořadu) byl interviewován na moskevské televizi a Gennadij Gerasimov, mluvčí sovětského ministerstva zahraničních věcí, se nad jeho rolí velice pohoršoval, poznamenal jeden americký novinář, který Kristoffer- sona na moskevskou televizní diskusi doprovázel: »Ale pane Gerasimove, co nám tady povídáte? "Amerika” je fikce, a každý to ví. Vaše sovětská média rozšiřují ještě větší pomluvy o naší zemi než celý ten vymyšlený seriál. Jak to, že ve vašich zprávách (které mají být autentické) se .minulý týden hlásilo: „Choroba AIDS byla vynalezena v laboratořích CIA, aby tak mohli Američané zlikvidovat černochy v Africe? ”« Po této poznámce se p. Gerasimov stal mírumilovnější. Další ukázkou staronového sovětského přístupu k propagandě byly zprávy o sovětských televizních dokumentárních filmech, uveřejněné v New York Times (které opět srovnávaly fiktivní seriál »Amerika« a sovětské překrucování informací). 10 REPORTÉR 3/87 [pageend10]Tak třeba v září 1986 (krátce před schůzkou Reagana a Gorbačova v Reykjaviku) se sovětští diváci dověděli v dokumentárním filmu »Ďáblova nenasytnost«, že USA zorganizovaly tajný bakteriologický útok na Kubu, který zanechal 344.000 lidí nemocných epidemickou chorobou. Pamatuji si na podobná tvrzení ze staré vlasti. Můj bývalý kolega z pražského studia dokumentárních filmů Milan Tichý natočil v roce 1955 »dokument« o tom, jak americké auto přijelo do naší socialistické zahrádky ze západního Německa a pak ten imperialista že vyhodil z okna do družstevních lánů zkumavky s kolorad- ským broukem (Colorado beetle) — což byla naše mandelinka bramborová. Tento film byl vyroben proto, že družstevníci se tehdy o svěřená pole nestarali, a to byl ten pravý důvod, proč se mandelinka rozmohla. Milan Tichý celou historku zopakoval veřejně krátce po maďarských událostech a pak vystoupil z KSČ. Později taky začal hodně chlastat, ale to asi nebylo kvůli mandelince bramborové. Konečně nejkřiklavějším příkladem sovětské propagandy byl film »Afghánistán: pravdy a lži o islámu«, který se vysílal v Moskvě koncem roku 1986. Tento pseudodokument zkombinoval záběry Reagana, Bushe a snímky z Libye (po americkém náletu, snímky z oblastí, které byly omylem ostřelovány libyjskými dě- lostřelci) se záběry žen a dětí, zabitých v Afghánistánu. Tady už se metody velice podobají způsobům p. Goebbelse (když tohle nedávno prohlásil kancléř Kohl, sovětské sdělovací prostředky se mohly potrhat). Tak především to je sovětská armáda, která okupovala Afghánistán. Zadruhé jsou to sovětská vojska, která mají v Amnesty International, v OSN a v několika mezinárodních komisích nikoli pověst, ale záznamy o zločinech proti lidskosti z oné malé asijské země: o masových popravách vesničanů, včetně žen a dětí v několika afghánských vesnicích (Padkwab-el-Shana v roce 1984 a další). Tak jestliže chce Gorbačov něco ve světě opravdu zlepšit, měl by začít u sovětských sdělovacích prostředků. A nakonec o tom »rapu«. »Rap« je nejnovější směr rockové hudby. Monotónní, ale velice silný rytmus doprovází zpěváky anebo komentátory, kteří za doprovodu hudby povídají různé historky. Někdy zpívají, někdy používají parlanda. Tak díky sovětské kulturní ofenzívě jsem slyšel ten jejich »rap«. Hudba byla přesně tak, jak má být, opakovaný rytmus jako doprovod textu. Ale zpěvák nepovídal nic společensky kritického nebo sociálně významného jako v tom pravém »rapu«. Velice oficiální, takový skoro »tasovský« hlas nám povídal: »Mírová soustava vítězí po celé planetě ... boj proti imperialismu sílí ... soustava míru dosáhla význačných úspěchů ... lidé bojují za mír ... imperialismus je v posledním tažení ... Sovětský svaz je vůdce pokrokového lidstva ...« Tak to bylo, to nekecám. A každou tu hlubokou moudrost provázel bouřlivý potlesk, přímo frenetický. Snad byl ten moderní rock přenášen ze zasedání UV KSSS -jinak si to nadšení nedovedu vysvětlit. Takže přece ten Sovětský svaz pokročil. I rocková muzika se stala nástrojem propagandy. Není asi daleko výročí VOSRu, možná, že to letošní, sedmdesáté, kdy se patrně v průvodu ponesou standarty volající: Rock and roli — zbraň komunistické strany v boji proti imperialismu. MBB JÁN MLYNÁRIK OPATRNÉ ODZVÁŇANIE DOGMATIZMU Stalo sa poprvé za 18 rokov, že činiteľ z vedúcej špičky kriticky poukázal na hlavnú metodu vládnucej ideologie a najmä že vypichol jej škodlivé dôsledky. Predseda vlády ČSSR pri rozbore neutešených stránok národného hospodárstva, stagnácie a úpadku nedávno konštatoval: »Nemožno, pravda, ani zamlčať, že mnoho tu majú na svedomí nízka úroveň poznania a naše celkové stanoviská, zaťažené strnulými prístupmi a dogmatickou interpretáciou niektorých teoretických otázok politickej ekonómie.« Vcelku tu šlo o nedocenenie tovaro-peňažných vzťahov, ktoré sa v dogmatickej interpretácii považovali za plod kapitalizmu a vylučovali sa zo socialistickej praxe, hoci, ako priznal Štrougal, tieto vzťahy majú objektívnu platnosť aj na vysokom stupni rozvoja socialistickej spoločnosti. Nejde nám tu o špeciálne otázky politickej ekonómie, ako o fakt, že už ktosi otvorene poukázal na to, ako dogmatické myslenie v neostalinskom rúchu pácha ne- dozierne škody vo všetkých sférach života spoločnosti. Najhrubší dogmatizmus z konca 40. a začiatku 50. rokov, ktorý spoločnosť postupne, najmä v 60. rokoch prekonávala a obmedzovala, sa nástupom normalizátorov koncom 60. rokov stal opäť dominujúcou ideológiou, hlavnou metódou, ktorá bola násilne inštalovaná nielen do politickej ekonómie, ale aj do všetkých spoločenských vied a vôbec do celého života spoločnosti. Bývalí sektári, ultraľavičiari a dogmatici všetkých odtieň- kov si prišli na svoje najmä v oznamovacích prostriedkoch, no všeobecne v kultúre a v celej tzv. nadstavbe. V praxi to, pravda, znamenalo obrovské straty a škody, návrat do minulosti, reštaurovanie tmárstva a stalinských povier. Všetko, k čomu československá spoločnosť dospela roku 1968 a na začiatku roku 1969 sa zavrhlo a z týchto výsledkov sa urobil strašiak 68. roku. Sám Štrougal to teraz priznal, keď hovoril o tom, že pozitívne výsledky či návrhy z konca 60. rokov zavrhla »naša prílišná opatrnosť«. Je to elegantne povedané, ale povedané jasne. Táto »opatrnosť« viedla k tomu, že čistý národný dôchodok v čase nástupu normalizátorov za piatej päťročnice činil 80 a pol miliardy korún, za päť rokov už o 10 miliárd menší a v šiestej päťročnici, teda po 15 rokoch šafárenia normalizátorov už iba 38,5 miliardy korún, čiže tempo čistého národného dôchodku kleslo z 3 1,5% na 9,3%. Na začiatku tejto dráhy nezadržitelného klesania stáli biľakovskí dogmatici, ako ochráncovia čistoty marxizmu, teda renovovaného stalinizmu a predpisovali ekonómom a hospodárskym pracovníkom, ako majú hodnotiť pokusy o reformu čs. hospodárstva. Túto reformu v známom ich »Poučení z krízového vývoja« zavrhli so všetkým, čo pozitívne priniesla a vytvorili okolo nej také hysterické ovzdušie, že už samo slovo »reforma« sa stalo podozrivé a nebezpečné. Toto zaklínadlo vydržalo až do súčasnosti, takže »ekonomická reforma« sa nahradila termínom »prestavba hospodárskeho mechanizmu«. Aspoň v tom si dogmatici zachovali prvenstvo, hoci nejde o nič iné, než o opakovanie pokusu o ekonomickú reformu z polovice 50. a z konca 60. rokov. Pôsobenie dogmatikov na národné hospodárstvo bolo zjavné od začiatku nástupu normalizácie. Ich križiacke ťaženie proti všetkým čestným a mysliacim ľuďom, ktorí chceli oživiť krachujúce hospodárstvo nemalo hraníc. Vedúce miesta museli opustiť riadiaci pracovnici podnikov, hospodárskych jednotiek, tí »kapitáni priemyslu«, ako aj teoretici a výskumní pracovníci politickej ekonómie, ktorí sa zasadzovali práve za to, za čo sa dnes zasadzuje vedenie KSČ. Tento zásah bol tak ničivý, že po pár rokoch sa musel prerušiť, lebo hospodársky život by sa bol zastavil. Vtedy, okolo roku 1973, biľa- kovcom sa odňala možnosť viesť ďalej križiacke ťaženie v priemysle a hospodárstve vôbec, bola im vykázaná iba sféra kultúry, školstva, spoločenských vied, kde na- dalej nerušene pestovali svoj dogmatizmus. A to so všetkými záhubnými následkami. V hospodárstve sa dala vyčísliť škoda, ktorú spôsobilo dogmatické myslenie. Preto — s konštatovaním miliardových strát — bolo odsúdené aj v teoretickej oblasti. Ale vyčíňanie neostalinských križiakov vo sfére školstva, kultúry a spoločenských vied sa vyčísliť nedá. To sa pozná presnejšie až po dlhšom čase, vari za desaťročia, ked sa bude musieť nákladné a ťažko reštaurovať to, čo sektári a dogmatici československej vede a kultúre spôsobili; potom sa uvidí, ako hlboko uvrhli krajinu zpäť a vyradili celú dospelú generáciu. Kam sa podívame, či už na historiografiu, filozofiu, sociológiu, psychológiu, politickú ekonómiu a iné odvetvia spoločenských vied, vidíme dogmatickú púšť. Čoskoro už dochádzalo k rehabilitovaniu nekrofila Stalina. Cirkus, ktorý sa iba nedávno odohrával v súvislosti s 90. nedožitými narodeninami Klementa Gottwalda, verného Stalinovho poskoka, iba dokazoval, kam dogmatici smerujú. Podnetné práce, ktoré začali vychádzať v druhej polovici 60. rokov vo všetkých spoločenských vedách, nahradili sektársko-dogma- ticky paškvily, ktoré mali utilitárně podporovať politický kurz normalizátorov. Zašlo sa tak ďaleko, že sovietska veda vypadala proti československej takmer ako revizionistická. Biľakovci začali cenzurovať sovietsku tvorbu, kinematografiu, divadlo a iné s tvrdením, že sovietske obecenstvo je vyspelejšie než naše a iba preto môže konzumovať to, čo naše nesmie! Dokonca aj výtlačky sovietskej Pravdy sa nedostávali na stánky, ak tam zavial sviežejší vietor. Vedenie KSČ dnes požaduje »nové myslenie«, nedogmatický, tvorivý prístup, rozšírenie demokracie. Tvrdí sa, že »prestavba« čiže ekonomická reforma zasiahne nielen hospodárstvo, ale všetky sféry spoločenského života. Sotva to bude možné, pokiaľ sa nevyženú z tzv. nadstavby dogmatici. Biľakovci totiž môžu zdravý prúd reformy zpätne zničit svojim sektárstvom a neschopnosťou rozumieť tvorivému životu. w— xoxoxoxoxoxoxoxoxoxoxoxoxoxoxoxoxoxox MILÝ ODBĚRATELI, OHLÁSIL JSTE NÁM VČAS SVOU NOVOU ADRESU? xoxoxoxoxoxoxoxoxoxoxoxoxoxoxoxoxoxox REPORTÉR 3/87 11 [pageend11]VLADIMÍR VALENTA U NÁS V ALBERTĚ KRONIKA »Tolik užitečných idiotů padá k nohám Gorbačova, že už na ničem vlastně nezáleží,« řekl americký komentátor Robert Novak o posledních událostech v americké politice a špionážních aférách a vztazích k SSSR. Jako by se už plnilo proroctví onoho nepodařeného televizního seriálu; celou letošní zimu následoval jeden útok za druhým na presidenta Reagapa a jeho administrativu. Americká demokratická strana vidí svou velkou příležitost ujmout se v r. 1988 vlády a hledá všechny prostředky, jak znemožnit a paralysovat dnešní vládu USA. Teprve ke konci března začínal president naznačovat, že překonává ’’iránskou” krisi. Ale i tak to v jednu chvíli vypadalo, že i jmenování senátora Bakera jako nového šéfa Reaganova kabinetu není ničím jiným, než dáním Reagana pod kuratelu. Poslanci Domu representantů si narychlo odhlasovali to, co naslibovali svým voličům a proč byli také zvoleni: za 88 bilionů oprav silnic v každém okrese USA. A poslali to presidentovi k podpisu a jestli to nepodepíše, že spadnou mosty na amerických autostrádach. K nim se připojilo i 13 republikánských senátorů, kteří slíbili svým voličům, že se bude zase jezdit rychlostí 65 mil za hodinu a to nakonec i dotvrdilo presidentovu porážku a jeho veto bylo přehlasováno dvoutřetinovou většinou obou komor Kongresu. President Reagan již několikrát řekl, že se obrátí zase karta, ale bude to stále těžší mu uvěřit. Americký president, který slouží poslední dva roky a není hrozbou, že bude znovu zvolen, je vždy stále více bezmocný. O to větší nebezpečí je pro mezinárodní politiku, která je nakonec nejvděčnějším polem činnosti pro odcházejícího presidenta. Ale snaha dokončit dílo ve vymezeném krátkém čase jednoho a půl roku nese veliké risiko, že dojde k chybnému kroku. SSSR o tom ví a v to doufá. Proto se jejich propaganda nepřipojila k protirea- ganovské štvanici. Spekulují na americké úvěry a moderní technologii, kterou by dohoda s USA přinesla nádavkem. Proto raději přijali podmínku, kterou odmítli v Reykjaviku, a budou se snažit dát dohodě takový výklad, jaký se v Evropě obávají, že dohoda o atomovém odzbrojení - t.zv. ’’zero option” - může mít. Obrovskou převahu SSSR v konvenčních zbraních a počtu vojáků je pro západní Evropu těžké vyrovnat. Jaký však důsledek bude mít nová špionážní aféra na americkém velvyslanectví v Moskvě na veřejné mínění USA, je v tuto chvíli nejasné. 28 vojáků námořní pěchoty bylo odvoláno do USA. Z nich pět je vyšetřováno pro to, že vpustili sovětské agenty do budovy a nechali je tam si zařádit i v těch nejtajnějších úřadovnách. Za to jim byly sovětskou agentkou Violeta Sena poskytovány ’’sexuální laskavosti”. Je to ostuda pro celý elitní sbor námořní pěchoty, nad níž polovina USA pláče a druhá se směje. Ovšem to, co leze na povrch, není vina jen stráže námořní pěchoty. Sověti staví za více jak bilion dolarů už několik let novou budovu velvyslanectví USA a její železobetonová kostra je vlastně mohutnou anténou. Teprve nyní konečně State Department a Kongres pochopil, že celá stavba bude k ničemu. Henry Kiesinger, který byl u dohody o stavbě s SSSR jako ministr zahraničí, nyní říká, že v SSSR zájem KGB je nadřazen jejich zahraničně politickým zájmům. Úplný objev pro nás. Co očekával a proč byl např. zvolen Andropov, po několik desetiletí hlava KGB? A proč je nyní u vesla jeho chráněnec Gorbačov, od něhož naivkové — čili užiteční idioti — očekávají spásu lidstva ? Zjistilo se, že na nynějším velvyslanectví není jediný psací stroj, který byl zaslán do Moskvy, aby jej agenti KGB ’’nevybavili” speciálním zařízením, jež odvysílá každé písmeno, které se napíše. Na velvyslanectví není jediný přístroj, který není v podezření, že nemá namontovaný nějaký odposlouchávací přístroj. Nelze posílat kódované depeše — KGB zná tajemství kódu. Nelze přijímat kódované depeše — KGB má ’’naraženo” dekódovací přístroje a celé elektronické zařízení je k ničemu. Dalších sto milionů v čertu. Jediná spolehlivá forma komunikace je psát rukou na papír, dát přečíst a papír na kousíčky roztrhat a spálit. Bylo konstatováno, že není v budově jediné místo, kde by americký státní sekretář Shultz mohl konferovat během své nastávající návštěvy v Moskvě, a tak mu tam posílají speciálně isolovaný ’’camper”. Nebylo však řečeno, jak bude zabráněno tomu, aby při transportu nebyla ’’naražena” i tato budka. Kiesinger mu doporučuje, aby se ubytoval v Helsinkách a každý den si doletěl do Moskvy. Shultze mi ale není líto. Jeho ministerstvo, včetně právě odvolaného moskevského velvyslance Hartmana, nese za vše odpovědnost, s jakou lehkomyslností se povznášeli nad všechna varování o sovětském nebezpečí. Robert Novak měl především je na mysli, když pronášel svůj výrok. Za takových okolností je si tedy spíše přát, aby president raději nikam nejezdil, ani Gorbačova nezval a vůbec s nikým ze Sovětů radši nejednal, protože zájem o bezpečnost celého Západu je v sázce. Že by takové přání bylo vyslyšeno, je ovšem marné se těšit. Pozlátko mezinárodních jednání a úmluv je příliš lákavé, jak svým "historickým významem” -- do měsíce po tom ani pes neštěkne — tak i tím, jak zase americký volič bude dojmem z takových událostí zpracován k novým volbám. President byl tuto neděli a pondělí na návštěvě v Kanadě. Je to jeho třetí návštěva. Trochu neslavná. Nikdo nemá totiž iluse o tom, že by mohl něco prosadit v Kongresu, kde dnes vládnou jeho odpůrci, myslící jen na to, jak příští rok vyhrát presidentské volby a považující za nutné především zničit jeho administrativu. Členové Kongresu nemají náladu nutit své státy, aby zavedly kontrolu průmyslu, jehož kouř doslova otravuje životní prostředí sousedních nejobydlenějších oblastí Kanady v Ontariu a Quebecu, kde jezero za jezerem je obětí kyselého deště. Také dohoda o volném obchodu mezi Kanadou a USA naráží na demokraty v Kongresu USA. Možná, že tato presidentova kanadská cesta ukáže Spojeným státům, jak obrovskou ztrátu prestiže si samy způsobují. * * * Koncem března mi pošta přinesla dva protichůdné dokumenty, které opravdu stojí za povšimnutí. V tom prvním se praví: »Čs. exil se dopouští zrady na vlastním národě.« A pak následuje výčet všech důvodů proti Chartě 77 a exilovým organisacím, které loni ve Vídni podepšaly petici pro Konferenci o evropské bezpečnosti a spolupráci, »aby prosadila u vlád Československa a Sovětského svazu: 1) aby Chartě 77 byl udělen oficiální status a právní ochrana jako monitoroví plnění Závěrečného aktu z Helsinské konference (Helsinská pozorovací skupina) v Československu . . . «. Tím druhým dokumentem byla dotyčná petice (zřejmě xeroxová Tcopie) se všemi podpisy plnomocníků 16 čs. exilových organisací z Evropy, Afriky, Austrálie a Nového Zélandu a Ameriky. Zcela nedávno jsem napsal kritickou poznámku o některých věcech, které se mi na Chartě 77 nelíbí, nebo které bych jako exulant nepodepsal. Kdybych byl doma v Praze, tak bych asi zatnul zuby nad některými oportunními větami a po- depsal, protože jsem v životě často dával přednost odvaze před rozumem. Jsem však exulantem a vyhražuji si právo kritiky, když se mi něco nezdá. Nebo, jako v případě Charty 77, cítím, že se musím ozvat k něčemu, nad čím jiní zatli zuby a podepsali. Pod tou peticí jsou podpisy tří organisací, jichž jsem členem. Nesouhlasil bych s jejich podpisy, kdyby daly plnou moc k politické akci Chartě 77. Sledování dodržování lidských práv není však politickou, ale humanistickou činností. I tak mám ovšem potíž se svým souhlasem: celý ten ’’závěrečný akt Helsinské konference” je šaškárna a projev špatného svědomí signatářů helsinských dohod, které pro nás, Polsko a baltické státy především, nejsou nic jiného než novým Mnichovem. Helsinskými dohodami byly západními demokraciemi, s presidentem USA v čele, dány v plén sovětské nadvládě a okupaci skoro všechny státy východní a střední Evropy. Dodržování lidských práv je ovšem jen směšnou podmínkou, kterou SSSR za to ochotně slíbil, protože její nedodržování není trestně postižitelné. Napadá mne k tomu jediné přirovnání: bylo to, jako když prodáte řezníkovi tele a necháte si od něj slíbit, že s ním bude dobře zacházet, i když dobře víte, že je veze na jatka. Proto, ačkoliv považuji za správné, když naši lidé informují západní vlády a dodávají jim usvědčující materiály pro konference o lidských právech ustavených na základě onoho ’’závěrečného aktu Helsinské konference”, vidím nerad jakýkoliv československý podpis, který vyvolává zdání, že československý exil tento helsinský diktát a přidělení Československa do asijské Evropy přijal. V tomto smyslu budu veřejně i uvnitř organisací, jejichž jsem členem, kritisovat a protestovat. Asi zvítězila jiná praktická politická hlediska. Myslím, že jsou to hlediska chybná. Nejde o Chartu 77. Jde však o zradu, jak tvrdí první dokument ? Nemyslím, i když přijímám celou petici, ze shora uvedených důvodů, s velkými rozpaky. A to tím spíše, že osud dotyčné petice byl zpečetěn ještě dříve než byla podepsána. Charta 77 se domůže nějakého uznání leda když se Gorbačov rozpomene na svého českého spolužáka, a ne proto, že by 12 REPORTÉR 3/87 [pageend12]to chtěla ona vídeňská Helsinská konference. Také nechci, aby se Charta 77 opravdu dočkala nějakého uznání, protože dneska už nejde jen o to, kolik čestných lidí je v kriminále, ale o zpečetění osudu Československa jako sovětské državy. V kterémžto vývoji jakákoli ’’legalisovaná” součinnost čestných lidí a organisací, jako je Charta 77, může jen napáchat nenapravitelné škody. »My jsme se ničeho nebáli tolik, jako amnestie, a nic bychom tak nevítali jako oktroj hodně pobuřující,« napsal básník Viktor Dyk o domácím politickém odboji za první světové války od polovice roku 1917. A tenkrát šlo o šibenice. Rakousko- Uhersko nebylo tak hliněným kolosem, jak se dneska říká. Proto si myslím, že gesto dotyčné petice má nejlepší význam jen tehdy, jestliže zůstane gestem pro sekretariát Helsinské konference. Jsou ještě jiné důvody, proč stojí za to se zamýšlet nad shora uvedenou korespondencí. Již po desetiletí se střetáváme s pojmem ’’bývalí komunisté”. Dva ze tří současných mluvčích Charty jsou ’’bývalí komunisté”. Třetí je ’’bývalý lidovec”. Máme totiž některé nepovzbudivé příklady, když jsme poznali, že se pojem "bývalí komunisté” nechápe tak, jak ho chápeme my. Na druhé straně bych rád zdůraznil, že jsem se osobně přesvědčil, že jsou ’’bývalí komunisté”, kteří se skutečně s touto vírou hluboce a upřímně rozešli. Ukazovat na né a plivat po nich se mi zdá pošetilé. Být mluvčím Charty je čestné i nebezpečné. Ctím odvahu jmenovaných mluvčích, že funkci přijali. Není mnoho těch, kteří se o takovou funkci perou. Máme dlouhou historickou zkušenost s komunismem a s komunisty. Dříve než bylo Československo, československé legie bojovaly s bolševiky na život a na smrt. Snad prvním ’’bývalým komunistou” byl Jaroslav Hašek. Možná, že nebyl, ale neznám jediné svědectví, že by jeho ’’revoluční” činnost po návratu do vlasti pokračovala. Byla česká moderní literatura, kterou napsali komunisté. V demokratické škole první republiky, jejímž ředitelem byl bývalý plukovník čs. legií, jsme se učili o ní a recitovali básničky komunistů Nezvala, Halase, Wolkera i bývalých komunistů Hory a Seiferta. Četli jsme i romány Olbrachtovy. Spisovatele, který později, když mu vyschlo pero, byl poválečným poslancem komunistické strany a dávno předtím jedním z prvních návštěvníků Sovětského svazu ještě v době, kdy na Sibiři krváceli naši legionáři. Když si to dnes uvědomuji, říkám si, že třídit českou literaturu na komunistickou a demokratickou je hodno leda pražského ministerstva kultury, ne nás exulantů. A také nevím o nikom, že by to dělal. Věřím, že nejsprávnějším je se dívat na komunismus autorů asi tak, jako na syfilis literátů a umělců předchozích generací a z minulého století. (Jenže ti si nejdříve aspoň užili. Zatímco oni bývalí komunisté povětšině dopadali asi tak, jako pražský herec Josef Bejvl, který jednou bědoval, když na něm vymáhali stranické příspěvky: »Pánové, soudruzi, vždyť na mne chcete víc, než stálo před válkou roční členství v pražským Yacht klubu!«) Dílo a talent, ne osobní skvrny v minulosti, rozhodují. Zato budu vyčítat bývalému mluvčímu Charty 77 a ministru zahraničí Jiřímu Hájkovi, že vykládá zahraničnímu novináři nesmysly o tom, jaké je to prima, že v Československu má každý ’’právo na práci”, když i každý ’’bývalý komunista” musí vědět, že realitou je donucovací pracovna a že "právo na práci” v Československu má s právem tolik společného, jako nápisy nad branami nacistických koncentráků ’’Arbeit macht frei” měly společného se svobodou. Budu připomínat lživost porovnání ’’nebývalého” komunisty Zdeňka Mlynáře, že Husák má v rukách Československo tak dlouho, jako je měl Masaryk — a co v porovnání s ním udělal. Navzdory tomu, že tím Mlynář dělá poklonu Masarykovi, lživost jeho tvrzení je v tom, že komunisté mají Československo ve svých drápech ne necelých dvacet let, ale více jak čtyřicet, a co z něj udělali a jak se dodnes nemohou a nikdy nebudou moci ani porovnat s dílem TGM! Je dost obránců Charty 77, kteří ji chrání před kritikou. A jsou ochránci Jiřího Hájka, bývalého ministra zahraničních věcí, který vzal resoluci západních států proti okupaci Československa v roce 1968 z pořadu jednání Rady bezpečnosti OSN jako záležitost, která nepatří soudit světu, ale ’’táboru socialistických zemí”, ještě v době, kdy Dubček a ostatní byli internováni KGB neznámo kde. A jsou ochránci Dubčeka, co hned fackují, když jej někdo porovná k Háchovi. Čemuž se jednou historici, znalí faktů a okolností, budou divit. Protože při takovém porovnání si zaslouží autor výroku facky leda proto, že toto porovnání uráží ubohého Háchu. »Jen fašisté, komunisté a separatisté čeští a slovenští nebyli přizváni,« píše se v komuniké jedné organisace, která pode- psala vídeňskou petici — a já nemám zase rád ten národněfrontovní revolverový slovník. Nebudu však podepisovat ten protest, k čemuž jsem pozván funkcionářem organisace, která má ve svém jménu jméno Komenského, ne proto, že je to asi protest ”fašistů”, ani proto, že nesouhlasím, ale proto, že bychom po sobě neměli házet protesty a osočeními ze zrady, jimž sami nevěříme. Co potřebujeme, doma i venku, bez ohledu na Rudé právo, že si z toho zacituje, je kritika. Umět ji napsat a přijímat. * * * Nejde mi tolik o to, že »historie nemůže být tak nevděčná, aby necitovala aspoň části onoho statečného dokumentu«, jak píše Ferdinand Peroutka, když se zmiňuje o manifestu českých spisovatelů z května 1917, jako o aktuálnost a porovnání se stavem dnešním. Tenkrát 222 českých spisovatelů odvolalo jménem československého lidu mandát českých poslanců všech politických stran ve Vídni, z nichž především socialistický předák, a později soudruh a přítel Leninův, Šmeral, stál v čele prorakouské- ho oportunismu. Jestliže páni poslanci nebudou ochotni zanechat své dosavadní taktiky a nebudou ochotni využít dané příležitosti a promluvit svobodně o aspiracích svého národa po úplné samostatnosti, »nedove- dete-li učinit zadost všemu, čeho národ po vás žádá a co vám ukládá, vzdejte se raději svých mandátů ... a odvolejte se k své nejvyšší instanci: k svému národu!«, požaduje spisovatelský manifest. »Manifest udělal na poslance velký dojem. Někteří z nich, zcela zaujati prováděním taktiky, již upřímně pokládali za nezbytnou, snad poprvé postřehli, že se rozešli s cítěním těch, jež měli zastupovat. Nevěděli teď, čeho jest se jim bát více, zda hněvu vlády či hněvu národa,« komentuje Peroutka v ’’Budování státu”. Je to tedy již sedmdesát let, co tato událost založila moderní tradici, že čeští spisovatelé promlouvají přímo, ne jen prostřednictvím svých knih, jménem národa. Ani tenkrát to nebylo jednoduché a potřebovalo to vedle rozumu také dost odvahy. Sám zrod prohlášení je toho důkazem. Již v lednu 1917 Jaroslav Kvapil napsal prohlášení, ale než pro ně sehnal podpisy, Český svaz vídeňských poslanců svým prohlášením proti zahraničnímu odboji a jeho požadavku »osvobození Čechů proti cizímu panství« zkompromitoval národní odboj natolik, že Kvapil kromě podpisu Aloise Jiráska, Jana Liera a Adolfa Hey- duka více podpisů nedostal. Až v květnu, kdy se značně pozměnila politická i válečná situace, Jaroslav Kvapil vystoupil opět na veřejnost se svým manifestem a Alois Jirásek ... ve Smetanově síni Obecního domu jménem národa přednesl proslulou památnou přísahu. Řečník se tu povznesl až ku prorockému zanícení. Bylo nás seskupeno v posledních lavicích sálu několik starých hochů — Antal Stašek, Kořenský, Štolba po jedné straně uličky mezi sedadly, B. Bause, Holeček a já na druhé straně. »Přísaháme!«, opakovali jsme všichni, pozdvihujíce pravice, hluboce rozechvěni s tlukoucím srdcem a nadšením rozvířenou duší. Krev zdála se rychleji obíhati v našich žilách . . . « Tak o tom píše František Herites. Po tomto květnu následuje ještě jedno památné výročí, pro existenci Československé republiky neméně významné: 2. července 1917 v bitvě u Zborová poprvé upoutaly československé legie pozornost světa svým statečným bojem a vítězstvím po boku rozkládající se ruské armády. Tuto bitvu jsme si zvykli spojovat se jmény, pomíjejíce jména mnoha stejně statečných, jako byli velitelé rot Čeček, Voženílek a Švec, i se jménem toho, který později se politicky zamazal, tehdy štábní kapitán Rudolf Gajda. Spojovali jsme ji i se jménem podporučíka Jana Syrového, jehož zranění hned na počátku bitvy sym- bolisovalo statečnost a utrpení všech československých legionářů, kteří jako prví na světě se záhy octli tváří v tvář boji na život a na smrt nejen proti Němcům, ale i proti bolševikům, jejichž vůdce Lenin byl do Ruska dodán německým císařem Vilémem. Vítězství u Zborová bylo strategicky promarněným pokusem, kde ruská armáda bolševismem už rozeříraná se nezmohla na to, aby využila příležitosti, kterou jí československý legionářský sbor dal. Ale statečnost a rozhodnost legií způsobily obrovský dojem. Legie držela posice uprostřed fronty a byla považována za slabou. Měla to být ruská křídla, která měla obchvátit rakouskou a německou armádu a zničit. Útok středu byl jen krycím manévrem. Stal se však pravý opak. Legionáři se ve frontálním útoku prosadili proti převaze jedna ku třem a zničili tři linie nepřátelské obrany, zatímco ruská křídla selhala. Gajdův prapor, který stál na jižním křídle, viděl, že čekání na Rusy nikam nevede, a tak se sám vrhl do boje a připojil se ke středu. Plán ruských generálů byl k ničemu a vítězství bylo dosaženo statečností obyčejných vojáků a jejich českoslovenREPORTÉR 3/87 13 [pageend13]ských velitelů čet, rot a praporů. Ruské velení československých legií se později ovšem dočkalo generálských epolet. Ale i československá legie získala: světovou slávu a ochotu Francie přijmout čs. legie do svých řad a souhlas ruských generálů uvolnit legie z vlastní pravomoci. Za velmi krátkou dobu se ukázalo, že hlavně uvolnění z ruského komanda bylo osudově nejšťastnějším řešením, které rozhodlo vojensky i politicky o další existenci legií a tak možná i o osudu boje za uznání československého státu. Obě tyto události, manifest československých spisovatelů a bitva u Zborová, se staly věnem československé samostatnosti a jsou jím dodnes. Pamatuji, že krátce po druhé světové válce (tuším r. 1946) to byl jediný Jaroslav Kvapil, kdo veřejně vyslovil pochybnosti o československém socialismu. Pamatuji také na příležitostného pomocníka chodbařů, Jana Syrového ”z mu- klheimu” - oddělení pro přestárlé trestance — v leopoldovské věznici. Byl odsouzen za svou několikaměsíční funkci jako předseda vlády a později ministr národní obrany v pomnichovké vládě republiky, kdy vzal na sebe to, co jiní politici nechtěli. Nikdy jsem nepochopil, co vlastně udělal nesprávného. Snad jsem v mysli připouštěl, že asi něco neudělal, co má udělat kapitán potápějící se lodi — ale dnes už nechápu ani to. Třebaže Syrový, a nejen on, byl odsouzen před Únorem, neznám nikoho, kde by byl jej odděloval od nás politických vězňů poúnorových. Vždycky jsme chápali, že je tam v Leopoldově s námi za to, že legie se nedaly zařadit do Rudé armády a zneužít bolševiky. Především on to byl, kdo jako velící generál vyvedl nakonec více než stotisícovou armádu ze sibiřské pasti. Byl obětí bolševické pomsty. A nejen on nebyl v našich očích zamazán kolabo- rantským blátem, které se pokusila ’’socialistická spravedlnost” po něm hodit. Ale, jak jsem již řekl, nejde především o vzpomínku. Jde o to, že tolik jako v dobách národní nesvobody není oportunis- mus takovým svůdcem a kompromis každodenní šalbou. I dnes stojíme na rozcestí, kdy si musíme odpovědět na základní otázku národní a státní orientace — nikdy jsem netušil, že toho bude vůbec kdy třeba, ale když listuji i exilovým tiskem, uvědomuji si svůj omyl. Kam vlastně patříme a kde vlastně chceme být? Za sebe říkám, že ranní záře nad Moskvou, nebo trvale zatemněno, mne nechává lhostejným, Československo k ní nepatří a ani s ní nechce být. I kdyby šlo o vrcholně civilisované Rusko, to nic nezmění na situaci. Ostatně, Rusové, kdyby měli možnost, by se leda amerikanisovali . . . * * * U nás v Albertě nám nastávají problémy se zimní olympiádou v Calgary. Už ani ne rok a bude to tady. Ale bylo to právě rok před olympiádou, kdy na svazích hory, která měla anglické jméno Mt. Allen a má zase své původní jméno Nakiska a jež bude dějištěm sjezdových disciplin, nebyla ani vločka sněhu. A naděje na umělý sníh byly nijaké, protože ve vzduchu bylo 20 stupňů Celsia. Jediné místo, kde mrazilo, bylo v zádech funkcionářů. Teprve po týdnu se to napravilo a napadla fůra sněhu. Ted’ se zase diskutuje, jak má vypadat zahajovací ceremoniel, jestli s holuby nebo bez nich. Je naplánováno, že se vypustí asi tisíc holubů, ale přišlo varování o holubím zlozvyku snižovat svoji váhu nikoli těsně před startem, jak dělávají zkušení turisté, ale hned po startu. Bylo by prý radno v případě holubí účasti buď rozdávat divákům a účastníkům deštníky • nebo zalepit holuby. Občas se dočítám v článcích psaných věci neznalými autory o krutých zimách na prériích. Jejich údaje jsou číselně pravdivé, ale zdaleka nevystihují skutečnost. Pravdou je, že mám radši minus dvacet v Albertě než minus pět v Torontu. Rozdíl je ve vlhkosti. Protože letošní zima byla u nás neobyčejně mírná a už je opravdu pryč, takže to nezakřiknu, je třeba jí za to vzdát dík. Často se konstatuje, kterak Kanaďan dovede konversovat o počasí. To je pravda. Ale za tou konversací je i meteorologická znalost, která nám umožňuje vždy v pravý čas zatelefonovat na druhý konec kontinentu, kde zrovna ve svých mizerných minus tři hledají své auto, zmizelé pod čerstvě napadlým sněhem, abychom jim sdělili, že sedíme na verandě a opalujeme se a že nám už hezky vyráží travička. Bohužel nikoho neznám v Alabamě, kde zrovna minulou sobotu, 4. dubna, napadlo třináct palců sněhu a u nás bylo 19 stupňů Celsia a slunečno. To by bylo stálo za telefon. Edmonton, Alberta, Canada (bohudík pořád ještě s »C«) 6. dubna 1987. ■■■■ TOMÁŠ NOVOTNÝ ROZPRÁVKY S VAŠKEM 1/ poslední době si připadám skoro jako doma, konstatoval jsem onehdá, poté, co se i ve zdejších sdělovacích prostředcích začal hojně objevovat Gustav Husák. Otevřu noviny — je tam; zapnu televizi ráno — je tam taky; večer zase. A to nemám. čas poslouchat rádio. Chvílemi mi to začalo připomínat jistého sovětského občana, který byl kdysi v jakési anekdotě podobným způsobem pronásledován, pro změnu zase Leninem, což ho postupně vystrašilo natolik, že se pak nakonec bál otevřít si k večeři fazolovou konzervu, aby z ní na něj V.L náhodou nejuknuí. Ovšem, zdejší zpravodajství o generálním tajemníkovi & prezidentovi & předsedovi Národní fronty — jaká obětavost bezbřehá tlačit v takovém věku tolikerou káru, že ano, vskutku je na čase, aby byl všech těch břemen vbrzku zbaven — přestože rovněž monotématicky laděná, jsou nesrovnatelně čtivější, posíouchateínější i sledovatelnější než ta doma, to je bezesporu. Jestli ono to nebude způsobeno tím prostým faktem, že nazývají věci pravými jmény, zauvažoval jsem. Co ty si o tom myslíš, Vašku ? Vašek si nemyslel nic, vyskočil vedle mě na gauč a jak se tam s vyplazeným jazykem uveleboval, slina mu ukápla zrovna na čelo našeho současného (a dnes už zřejmě i akutně dočasného) trojvládce. Co blbneš?, okřikl jsem ho (tedy psa) a vyrval mu zpod tlapek noviny s článkem o československé současnosti, doprovázeným fotografií jejího představitele. To si nezvykej, dodal jsem přísně, oni tady o něm taky nikde neplivou. Vašek si položil bradu, sklopil uši a upřel na mě oči: zjevně se kál. Já se zamyslel. No jo, sakra, na tom něco je. Znovu jsem se zadíval na titulek článku v deníku „The Australia" (mimochodem snad jediné australské noviny, které věnují širší pozornost i událostem ve „zbytku světa", a jedny z mála, které nejsou nasměrovány doleva). KDE STÁLE VLÁDNE STALINISMUS. Podtitulek: ČESKOSLOVENSKO. Jasné, přesné, výstižné. Víc netřeba. A ve stejném duchu je napsána i celá stať či snad spíš reportáž Davida Seíbourna z únorové Prahy 1987. Člověk v ni nenajde jedinou nasu- penost, rozzuřenost, hanlivost nebo uráž- Hvost, a přesto je mu zcela jasné, o jakých svinstvech čte. Vzpomněl jsem si na řadu výrazů i výroků ze současných našich periodik (pochopitelně exilových, domácí jsou v tomto směru zatím vůbec mimo soutěž) a musel jsem si nahlas povzdechnout: Jó, Vašku, novinářská etika není žádná děvka, to je moc fajnová holka, která nejde s každým. A člověk se o ni musí sakra snažit. Nehledě na to, že právě podle výrazů, jimiž autor obdařuje nebo častuje své odpůrce, vždycky bezpečně poznáš, kdy je na výši situace a kdy v koncích. Vím-H o někom, že je hajzl, mám sto způsobů, jak to mohu dát veřejnosti vědět jasně, zřetelně a důrazně, aniž bych se přitom oním hajzlovstvím sám upatlal. Zvolím-li však způsob stýprvý, tedy takříkajíc na plnou (To je ale hajzl!) či dokonce přeplněnou (Ten hajzl hajzlov- ská!) hubu, ulpí i na mně značný kus odsuzovaného hajzlovství, pročež průměrný čtenář začne brát moje tvrzení s rezervou: »To je taky hákej pěknej hulvát,« zatímco čtenář nadprůměrný je zavrhne zcela: » Vždyť on je stejnej jako (horší než) ten, koho kritizuje.« Je to tak, Vašku? Nebo není? Co ty na to ? Vašek pouze zeširoka rozevřel čelisti, jako kdyby seděl u psího stomatologa a ne doma na gauči, asi mi chtěl dát tím velezívnutím najevo, že my dva spolu sotva kdy vyřešíme vůbec nějaký problém, natož problém etický. No jo, no. Dobře. Pojďme se teda bavit o něčem jiným. On ten David Selbourne nepíše jenom o všeobecně známých letitých svinstvech, kvůli nim by se do Prahy ani neobtěžoval, Praha je dneska znovu ve fóru z jiného, dalo by se snad říct z historicko- vzpomínkově-logického důvodu, který i Seíbourna přivádí k hovorům se dvěma dubčekovci. Vladimír Kadlec, někdejší ministr školství, nyní zedník, se Selbouřnoví svěřuje se svými obavami, aby případné reformy nezpůsobily ještě horší ekonomické problémy, než jakým musí Československo dnes čelit, ale zároveh zdůrazhuje: »Žádáme odstranění zdiskreditovaných politiků jako je Bilak. Pro nás socialisty zne14 REPORTÉR 3/87 [pageend14]hodnotili v očích mladší generace samu koncepci socialismu.« Myslím, že nejen pro socialisty, ale i pro posledního vořecha v poslední zapadlé vesničce, promiň, Vašku. »Každému v Praze je jasné,« říká dále Kadlec, »že Gorbačovovy myšlenky jsou totožné s těmi našimi z roku 1868,« ale domnívá se, že »Gorbačov má v SSSR daleko těžší pozici, než měl v Československu Dubček, protože u nás existovaly alespoň nějaké demokratické tradice z meziválečného období. V Sovětském svazu žádné nejsou. « Lehká pomoc — stačí, když Gorbačov požehná uvolnění Československa ze sta- linsko-brežněvského objetí (což bude ve vlastním zájmu stejně muset udělat) a pak vyhlásí heslo „S Československem na věčné časy a nikdy jinak!" za státní politiku. Čechoslováci krůček, Rusové krůček, Čechoslováci krok, Rusové krok, na nikoho nečekáme, hodte sebou! Nakonec — hokej jsme je kdysi taky naučili my a hrajou ho dnes docela obstojně. Vašek nic nenamítal, ale mračil se. No počkej, já jim nefandím, uklidňoval jsem ho. Ale nám jo, proto hledám způsob. Tomu se v budoucnu stejně nevyhnem': hledat a najít, zvolit způsob. Zvolit, Vašku, nezní to krásně? Já vím, že trochu neskutečně a trochu archaicky, ale to se poddá, věř tomu. Vašek se zvedl, otřepal, nějakou dobu hledal a pak zvolil příjemnější polohu. Zaujal ji s ulehčujícím vzdechnutím. »Nebudu věřit ve změnu, dokud neuvidím, že se mění lidi v ulicích,« říká Kadlec Selbournovi, když si předtím hořce postěžoval na sousedy, kteří se mu léta vyhýbali a teď mu chvátají sdělovat nejnovější zvěsti, kdykoli se s ním potkají. Nevím, jak v ulicích, ale v dopisech, které z domova dostávám, se lidi mění určitě. Z jejich slov začíná zřetelně zaznívat něco, co bylo po léta zasuto, uspáno, tisícerým způsobem zpochybněno a zne- smyslněno — víra. A ta, jak známo, zdvihá lidem hlavy. A do zdvižených hlav se, jak známo, těžko vtlouká. Natož tluče. Od druhého ze zpovídaných, Václava Slavíka, kdysi jednoho z tajemnické špičky ÛV KSČ, nyní buldozeristy a stále blízkého Dubčekova přítele, se Selbourne dovídá, že se dúbčekovci, považující se za jakýsi „stínový kabinet", pravidelně scházejí v Praze, vyvíjejí na stávající ÛV nátlak, aby se jasně vyjádřil, jak se míní postavit k reformám, a zároveň jsou v kontaktu s Moskvou, kterou někteří z nich v poslední době dokonce osobně navštívili. Po Praze se prý povídá, píše Selbourne, že tam byl sám Dubček, ale Václav Slavík to ani nepotvrzuje ani nevyvrací, odmítá prostě prozatím sdělit kteří, stejně jako s kým se bavili. Prozrazuje pouze o čem: »Stěžují si Moskvě na dvě věci. Jednou z nich je, že navzdory Gorbačovově projevu se tady žádné nedějí, a druhou, že stále platí vysokou cenu za to, že zastávají tytéž politické názory jako sám Gorbačov.« A takových lidí dnes doma je — jak těch platících, tak těch zastávajících. Ale vzpomínáš si, Vašku ? Já to říkal hned, že Gorbačov nemůže žádné reformy zahájit, dokud si bedlivě neprostuduje Akční program, aby měl vůbec z čeho vyjít. No ovšem, proč by Dubček & spol. začínali reptat, když dnešní Kreml hlásá totéž, zač je ten včerejší odvlekl v železech a na nás poslal tanky? Logicky vzato, měl by si je ten dnešní Kreml začít hýčkat jako své učitele a spojence nejvěrREPORTÉR 3/87 nější. Logicky vzato, měl by jim umožnit návrat do veřejného života. (Což by pro Kreml mělo navíc i efekt zahraničně-poli- tický: nepůsobila by snad světem dosud zdaleka nezapomenutá osoba Alexandra Dubčeka v některé z čelných funkcí na zcela pochopitelně nedůvěřivý a pochybující Západ obdobně, jako stažení vojsk z Afgánistánu? ) Logicky vzato... ale já vím, Vašku. Existují věci, u nichž je zrádné spoléhat pouze na logiku. Ale poslouchej mě. Kromě ukrajinského stranického tajemníka a zřejmě i kromě blíže neurčeného počtu generálů sovětské armády a vyšších důstojníků KGB (Gromyka počítat netřeba, zastává funkci pro funkci a to zřejmě jenom proto, že se při vrcholné volební bitce Gor- bačov-Grišin za nerozhodného stavu 4:4 přiklonil na stranu pozdějšího reformátora) zůstávají nejzakrytějšími brežněnovci ve vysokých funkcích právě ti „naši". A tedy — logicky vzato — jsou to ted oni, kdo je na řadě. Protože tuhle pátou kolonu si Gorbačov v Československu může sotva ponechat, ať už mu jde o reformy a demokratizaci, nebo čistě jen o absolutní moc. Ačkoliv nevím, proč by za tou by se vydával takovouhle oklikou, když existují cesty jiné a pohodlnější, osvědčené, vyzkoušené a dávno mnohokrát prošlá pnuté. Není ti to taky trochu divný, Vašku? Vašek se na mě zadíval a pak se ohnal po mouše, která ho v té chvíli zjevně zajímala víc než moje úvahy. Někdy seš přece jenom hloupý zvíře, pomyslel jsem si, neopouštěje od hlasitého přemítání: Jak je najednou výhodné, že se u nás kdysi zmocnili vesel ti nejhorší lodivodi — každý, kdo je teď nahradí, musí plout zákonitě lépe. Neříkám, že se hned bude jednat o nějaké prvotřídní kapitány (k těm vede ostatně cesta letitá, stejně jako k tomu, aby z potopené kocábky vzniklo plavidlo, které se nejen udrží na vodě, ale bude i schopno, byť zpočátku velice pomalu, pohybovat se ve směru stanoveného kursu), ale ať už to bude kdokoli, určitě se bude snažit dostat nad vodu. A to je důležité. Protože jakmile se zase vynoříme, jakmile se ocitneme na hladině, ba dokonce už v momentě, kdy z hlubin začneme k hladině prokazatelně směřovat, bude to znamenat co, Vašku? Začátek přece, odpověděl jsem si sám, neboť Vašek pořád ještě pronásledoval tu mouchu. Teprve pak se uvidí, co v nás je a co není. A jestli dokážeme zapomenout na svoje privátní mouchy, Vašku, řekl jsem důrazně. Ani to s ním nehlo, nechal jsem ho tedy být — vždyť nakonec je to jenom pes. Je ovšem nabíledni, že nový život lze těžko začínat ve starém, špinavém a moly prožraném kabátě, který jsme navíc n i - kdy rádi nenosili, protože nám nikdy nepadl. Na čemž nic nemění ani případný pokus toho starého haveloku začít se tvářit podle poslední fazóny. A s vytřeštěnýma očima oslovit hnutími poslední doby jistě velice znejistělou ústřední sešlost ve Španělském sále v tom smyslu, že reformy ano, jistě, okamžitě. Sovětský svaz stále náš vzor, kdo by o tom pochyboval? To byl taky ten moment, kdy ho ukázali ve zdejší televizi. Hned po něm se tam objevil Dubček a po Dubčekovi ruské tanky, žehnané v československých ulicích československými pěstmi a československým kamením. Této podvědomé asociaci se asi v dnešní době stěží kdo ubrání. Ale pletl by se ten, kdo by si snad myslel, že v Československu už ruským tankům tímhle způsobem dávno nikdo nežehná. Převážná většina Udí s tím v duchu nepřestala nikdy, a co je skryto v duši, musí jednoho dne ven a .. . Když jsem toho Husáka vidě! a slyšel, napadlo mě, co tomu asi říkají za devatero moři, a tak jsem v brzké ranní (pozdní noční?) hodině nachytal Svobodnou Evropu. V rádiu (v pět ráno je na tu dálku nejlepši signál), nikoli na švestkách. Na těch ji nachytal spíš generální tajemník, řekl bych (aspoň podle toho, co jsem měl možnost slyšet), jehož projev ji zjevně zklamal, neboť jej shledala plným prázdných slov. Nevím, co si v této fázi slibovala? Dalo se snad koncem roku 1944 nebo počátkem roku následujícího od Emanuela Moravce očekávat, že vystoupí proti Protektorátu a začne vyhlašovat svobodné Československo? Mě Husák nezklamal, čekal jsem přesně to, co předvedl (a vystrašil by mě, kdyby se býval snažil o cokoli jiného), tedy že bude žvanit a žvanit až do úplného konce. Celý život s tím nakonec vystačil a jak se vypracoval. Moucha konečně odlétla a Vašek začal usínat. Nechrápej pořád, napomenul jsem ho. Tady jde o vážný věci. Ted někdy má jet Gorbačov do Prahy a spousta lidí do jeho návštěvy vkládá velké naděje. Já si ale nemyslím, že až bude zas odjíždět, budou se s ním nezbytně loučit už docela jiní představitelé. Ba ani nějakou dobu poté ještě k personálním změnám dojít nemusí, plně postačí, začnou-H se měnit lidské mysli. Protože následné změny ve funkcích, provedené na tomhle základě, budou určitě hodnotnější a trvanlivější než které jiné. Vašek se ještě chabě pokoušel bojovat proti klesajícím víčkům, ale moc se mu to nedařilo. Máš toho taky plný brejle, vid?, řekl jsem a podrbal ho za ušima. Ten Gorbačov, ten nám dává, nebýt jeho, mohli jsme klábosit třeba o fenkách. Totiž o ženskejch. »Gorbačov je první mezi rovnými, ale není to diktátor. Za svou politiku musí bojovat,« prohlásil nedávno veterán mezi odborníky přes Kreml, profesor Martin McCauley z londýnské univerzity. No a chceme my snad něco jinýho, Vašku? / nám se přece jedná pouze o možnost bojovat za naši politiku. Vašek začal pravidelně oddechovat. Vypadá to, že si naše osmičková historie v příštím tuplovaným roce zase jednou zařádí, řekl jsem už docela potichu, abych ho nebudil. Pak mě napadlo, jak se asi bude tohle v subtropech narozené a vyrostlé zvíře tvářit na českou zimu. Ještě mu nejsou ani dva roky a, přestože u takovéhle pouliční směsi lze jen těžko stanovit pravděpodobnou délku života, myslím si, že, pokud ho nepřejede auto nebo nesežere krokodýl, mohl by si české zimy ještě užít. A nejedné. Brisbane, 24. března 1987 — mhh KRAJANSKÉ STŘEDISKO d én ia - Špan ěl s k o Na výběr jsou: garsonky, byty řadové domky, vilky a pozemky ve všech cenových kategoriích. V Denii najdete: rozmanitý kraj, příjemné podnebí a nové přátele z různých koutů světa. Bližší informace, videofilm »DENIA 86« a adresy našich spolupracovníků v ostatních zemích Vám na přání pošlou: KAREL & VĚRA DIVOKÝ (DIVA IMMOBILIEN) Segantinistr. 9, CH-8049 Zürich Telefon 01/56 21 56 15 [pageend15]JINDŘICH STIKAROVSKÝ HOVORY JIHOAFRICKÉ Když jsem byl ještě idealistický jinoch, tak asi v tercii, vlastně ve třetí měšfance, protože díky zásahu velkopedagoga profesora Nejedlého nás do té tercie nepustili a šoupli nás do jednotné školy, probíhaly právě počáteční boje v Koreji. Poklidné penzistické městečko Tišnov u Brna bylo toho najednou, plné, všude samá Korea, lidi podepisovali protestní resoluce proti americkým ’’žoldákům” a ’’krvavý Mac Arthur” byl srovnáván s nacistickými es- esáky. Šlo to tak daleko, že i jinak mírný pan učitel Lacina dával skloňovat podstatné jméno Korea místo doposud zajeté ’’ženy”. Komunisty zglajchšaltovaná propaganda tropila svoje, ale Tišnov věděl též svoje, protože každý večer se poslouchal Hlas Ameriky a BBC. Pod desaterým slibem, že nebudu nikde kecat, mi bylo dovoleno též poslouchat, a tak jsem každého večera sedával spolu s otcem a dědečkem v zatmělém pokoji, kterému zelenavý svit rozžhavené škály přijímače dodával nádech spiklenectví. Jak jsem tehdy držel Američanům palce, jak jsem tajil dech, když fa- dingový hlas komentátora oznamoval, že se hepatickým soudruhům nahejbá kvar- týr. Za nějaký čas mě však Korea přestala bavit, protože jsme s Pavlíkem a Volňa- sem začali modelant, a tak mi ušlo, že slavný Mac Arthur je najednou v penzi a píše z dlouhé chvíle paměti. Až za moc let potom jsem se dozvěděl víc a vůbec jsem neměl žádnou radost, protože jsem si uvědomil, že slavný národ, poslední naděje ožebračených duší na východ od Checkpoint Charlie, se dopustil otřesné blbosti, že přepřahal v kopci a za plnokrevného hřebce vyměnil dýchavičné kobyly. A čím více jsem si uvědomoval, že aspoň desetkrát od osudného výstřelu z Aurory to měli soudruzi opravdu sakramentsky nahnuté, ale vždycky je z toho vytáhl strýček Sam, největší demokrat a přitom největší vůl. Nebo snad ne? Bylo mi už kolem třicítky, když jsem se seznámil s Horstern Seussem. Ví Bůh, jak to udělal, že mohl zůstat v Československu. Němec jako poleno a za-války si odkroutil rok a půl v Rusku. A tento Seuss mi vyprávěl, jak německé vlaky, které přivážely na frontu tanky, střelivo a čerstvé batalióny, odjížděly do reichu naložené mastnou ukrajinskou černozemí. Půdou tak úrodnou, že jsi do ní zapíchl klacek a on do jara vyrašil. Od německého dobrodružství uplynulo skoro půlstoletí, ale dodnes tato půda neuživí ruský lid. Rok co rok dováží Sovětský svaz miliony tun obilí z Kanady a USA, aby široká strana rodnája měla co žrát. Socialistický systém, řekneme si. Ale někdy mi to připadá, že za touto vysvětlivkou se začíná schovávat kde co. Nebo jsou Rusové opravdu taková hovada, že se nedokáží domluvit ani u toho úrodného pole a ne- řeknou si — socialismus nesocialismus - jíst se musí ... A nevyhrnou si rukávy a ... Co já vím? Na druhé straně však: kdyby se tohle stalo, zase by ta Kanada a Amerika neměly kam vozit ty svoje tuny nadproduk- tu, že? To se mi motá v palici, zrovna jako ta neustálá apologetika Vietnamu, kterou se americká veřejnost brodí přes dvacet let a pořád se v tom patlá a vysvětluje, objasňuje, zpytuje a obviňuje, všelijací páni autoři a filmaři se snaží nastavovat ’’opravdu autentická” zrcadla národnímu svědomí a podvědomí, zrcadla kolikrát tak autentická, že syn přestane mluvit s tátou, který tam byl a kterému nezbývalo nic jiného než střílet nebo být zastřelen. Měl kliku a vrátil se z toho zeleného a upoceného pekla a doma mu připravili ještě horší. A zase převážně ti, kteří seděli pěkně v airkonditionovaných pracovnách a vydělávali své penízky. Vietnam byl odepsán jako později Angola, Mozambik, Rhodezie. Byla též odepsána Kambodža, odepisuje se Nicaragua a na řadě je teď Jižní Afrika. Země, která stála věrně po boku Ameriky za první i druhé světové války, a také ve zmíněné již Koreji. Není podivná tato absurdita všeobecného výprodeje en gros? Lze věřit, že mocná země, která dokázala zničit vojensky i ekonomicky Německo a Japonsko totálně, a v mnohých případech s nepochopitelnou brutalitou (Nagasaki, Hirošima, Drážďany), přešlapuje najednou před komunistickými guerillami, k jejichž zničení stačí mnohdy jedna či dvě pečlivě naplánované akce. Vietnam nemusel vůbec být, kdyby se to nezpackalo v Indo- číně. Angola mohla být demokratická, kdyby jihoafrická vojska, která byla 20 km od Luandy, nebyla nucena přerušit své operace na nátlak US-State departmentu. Je všeobecně známo, že právě ve chvíli, kdy rhodézská armáda stála jen krůček od naprostého vítězství nad komunistickými oddíly ZIPRA a ZANLA, zákrok pana Kiessingera skončil nejen s Rhodezií, ale též s jihoafrickou možností pomoci této statečné zemi. Mnichovy se tedy opakují. A mladí chlapci dávají všanc své zdraví, životy a svoji víru ve správnost a spravedlivost věci, za kterou byli posláni nasazovat kůži. Sledoval jsem onehdy staré americké týdeníky z druhé světové války. Plné akčních a vysoce kvalitních záběrů, morálně a psychologicky působivých. Ještě dnes v nich je síla a odhodlanost. Optimismus a vědomí velikosti. Americká demokracie bourala nacismus. Důkladně a metodicky. Za vojákem v poli stálo domácí zázemí. A bylo cítit na každém kroku. Hory materiálu, pohonných hmot, munice a samozřejmě jídla. Konečně — zažili jsme to sami po osvobození. Bohužel jen na chvíli . . . Týdeníky z Vietnamu jsem si pouštět nemusel. Viděl jsem je již před dvaceti lety. A taky jsem o tom dost četl. A vždy jsem si říkal, kam se poděla Amerika let čtyřicátých? Protože místo materiálně a morálně pomáhajícího zázemí jsem viděl vlasaté chuligány křičící urážky a sprostoty do tváří rozpačitých vojáků, nastupujících na transportní plavidla. A pak jsem četl idiotské slátaniny, které veřejně a drze pronášela slečna Jane Fonda. A četl jsem též svědectví roztrpčeného hloučku US-Marines, kteří nemohli prorazit pozici Vietkongu, protože neměli dostatek munice. Vrchol všeho však byl, když jsem se přímo od pramene, tedy z magazínů Life, Newsweek a Time dozvídal, jakých ’’ukrutností” se dopouštějí američtí vojáci proti komunistickým guerillám a kooperujícímu obyvatelstvu. Tisk, slovo mluvené a film s televizí jsou mocné zbraně. Dokáží povzbudit a též dokáží úplně zdeptat. V době druhé světové války tato media pomohla válku vyhrát. Za vietnamské kampaně dokázala nejen válku prohrát, ale především zamořit americké podvědomí komplexem viny, kterého se Američané nedokázali zbavit dodnes. Zbývá se otázat, v čem se liší nacimus od komunismu? Proč tvořitelé amerického veřejného mínění udělali z Texasana, který si postavil četu šestnáctiletých kluků v uniformách SS ke zdi a chladnokrevně je odkrouhnul, národního hrdinu, a z jeho syna psychopata a zločince, když učinil totéž se skupinou Vietkongu? Jak daleko půjde americké sebemrskačství, onen nepochopitelný komplex, který se již dostal za hranice Spojených států? A jak dlouho hodlají Američané tento syndrom vykompensovávat především na úkor jiných, zhusta svých přátel a spojenců ? Měl jsem psát o Jižní Africe. A hned se k ní dostanu. Před třemi dny jsme se dověděli, že Sovětský svaz lifruje do Angoly nebývalé množství sofistikovaných zbraní a válečného materiálu. Kolem 40.000 Kubánců, spolu s dalšími několika tisíci příslušníků angolské MPLA, vedených a instruovaných sovětskými a východoněmeckými poradci, se chystá ke generální ofensivě proti Savimbiho jednotkám UNITA, které doposud ovládají jižní část Angoly. Jde o tažení, které svým rozsahem a logistickou podporou nemělo dosud obdoby. Též načasování bylo zvoleno výborně. Ve chvíli, kdy »americká aktivita na jihu afrického kontinentu je nejen nulová, ale lze říci negativní. . .« To jsou slova jednoho z taktických expertů východního Berlína. Vše je tedy připraveno a čeká se jen, co přestane pršet a oschnou meze. Kde jsi, Ameriko ? Jonas Savimbi není ani rasista ani běloch! A dokonce nechce ani jednoho amerického GI. Doufal však, že mu Amerika prodá zbraně. Aby se mohl bránit proti sovětským helikoptérám a letadlům. Takováto pomoc je logicky v zájmu Ameriky. Není však v zájmu olejářů z Gulf Oil Co., jejímž majitelem je americká Chevron Corporation, jejímž majitelem je ..., ale co se o tom bavit!? Jisté však je, že Gulf poskytuje komunistické Angole 800 milionů dolarů ročně v daních a 1,3 bilionů dolarů z exportu oleje z Cabindy, z kteréžto částky Angola hradí přítomnost kubánských a sovětských jednotek. God bless America! Ve stejné době, kdy se marxistická Angola připravuje na Savimbiho, rozhodlo se vedení ANC narušit připravované volby v Jižní Africe zvýšenými teroristickými akcemi. Větší počet teroristických skupin ANC, vycvičených a vyzbrojených silnými náložemi trhavin a automatickými zbraněmi, bylo shromážděno v táborech v okolí Lusaky v Zambii a odesláno přes Botswanu a Zimbabwe k jihoafrické hranici. Že některé z těchto skupin překročily hranice JAR, lze usuzovat z posledního incidentu, který se udál 8. dubna v západotransvaalském městečku Venters- dorp, kde došlo k přestřelce mezi příslušníky jihoafrické policie a ANC-teroristy. Zadržené vozidlo, které patřilo teroristům, obsahovalo značné množství pistolové munice, 5 pistolí typu Makarov, 18 obranných ručních granátů sovětské výroby a 25 sovětských mini-limpet min. Při přestřelce byl těžce zraněn constable Bos- hoff, který druhý den svému zranění pod- 16 REPORTÉR 3/87 [pageend16]lehl. Dva teroristé byli policií zabiti. Takže to pěkně zapadá do sebe. Horečná aktivita Sovětů není pochopitelně neznáma americkým oficiálním místům. Několik US-senátorů zvedlo hlasy k protestu nad ”drze otevřenou agresí”, které se Sovětský svaz a Kuba v Angole dopouštějí, a jeden z nich, pan Dennis de Concini, demokrat z Arizony, dokonce konstatuje, že »marxistický režim v Angole umožnil, že se z Angoly stala sovětská základna určená k intimidaci a agresi proti celé jižně-africké oblasti«. Heureka! To jsou noviny! Kdyby pan senátor nebyl z Arizony, můžeme se domnívat, že objevil podruhé Ameriku. Ale budiž mu ke cti, že objevil, i když dost pozdě. A budiž mu též ke cti, pakliže sedí ve svém senátorském křesle teprve pár roků. Protože jestliže tam už seděl, když se to s tou Angolou peklo, měli bychom právo se dotázat, co tenkrát dělal. Ještě zajímavější by však bylo, kdyby nám řekl, co dělá dnes. Možná, že právě hlasuje pro uvalení sankcí na Jižní Afriku. A potom, kromě patetického protestu a dosti opožděného zjištění, že v Angole končí legrácky, neučiní nic, co by jen na minutu zastavilo příliv sovětských zbraní do Angoly, Mozambiku či Zimbabwe. Ruce jsou umyty, koza zůstala prozatím celá a vlk nemá, proč by spěchal. Ví totiž naprosto přesně, že se senátem, kde místo zloděje honí okradeného, mu ta koza padne do huby sama. Před několika dny jsme na jihoafrických obrazovkách zahlédli soudruha Gor- bačova, jak právě přistál na ruzyňském letišti. Byl to jen několikavteřinový záběr, provázený na pohled nic neříkajícím sdělením ”o nevměšování se do vnitřní československé politiky”. Slyšíme všelicos, tu a tam i exaltované výdechy o ’’Moskevském jaru”. Pár stovek kilometrů na sever od naší hranice však slyšíme hukot leteckých motorů, na který jsme dodnes nedokázali zapomenout. »Round the clock«, jak říkají Angličané, Tupolevy a Antonovy přivážejí své mírové poselství a ujištění o nevměšování. Bylo by to krásné, takové opravdové ’’Moskevské jaro”, ale my tady v Jižní Africe věříme spíše dobře promazanému mašinkvéru. A sami sobě. Ono je to jistější. Johannesburg, 10. dubna 1987. ■■■■ ARNOŠT WAGNER FEJETON VOLNÁ SOBOTA (Ottawa, 14. března 1987) — Vzbudilo mě mlácení kastróly přímo nad hlavou. V kuchyni v prvním patře nad mou ložnicí se žena chystá na víkendové vaření. Je tedy sobota. Vztekle vypínám elektronický budík, který mám nastaven v sobotu tak, aby mě budil každých 15 minut, kdy pak znova a znova usínám s vědomím, že se nikam nemusí jít. V kuchyni je již nakrájeno maso na segedin- ský guláš. Na jedné hromádce bokem jsou odřezky tlustého, které v obavě o mé zdraví dává manželka Sergejovi. Nenápadně je zamíchám zpět do libového, čímž ovšem riskuji hádku. Pak si teprve dělám kávu, abych mohl zapít pilulku na vysoký krevní tlak. Z elektrické zásuvky táhne ledový vzduch, což mi připomene jít se podívat do hnihovny na teploměr. Venku je mínus 17 stuphů Celsia. Naše ptačí budky jsou opuštěny, zrní zaváto sněhem. Asi sto metrů od domu, tam, kde začínají první stromy malého lesíku, stojí liška se zajíčkem v hubě. Moc mi ho líto není, jeho máma mi doslova sežrala malou jablohku. Jdu stáhnout trošku centrální topení, neboť dnes to vypadá na teplý den. Konečně stoupla trochu teplota. Poslední týden bylo neustále mínus 22—27 stuphů, s větrem to prý dává až mínus padesát. No, zažili jsme horši jara. Za týden je první jarní den. Po schodech sejdu do sklepa zkontrolovat obsah nafty v nádrži. Olejáři si mnou ruce, ještě dva dny mrazů a jsem na dně. V pastích na myši jsem našel jenom jednu, také chudinky vymírají. Na schodech sedí Sergej s plným močovým měchýřem a čeká, až ho pustím ven. Než stačím za ním zavřít namrzlé dveře, už se cpe zpátky a přešlapuje z nohy na nohu na zmrzlém sněhu. Nechávám ho venku a za chvíli ho slyším štěkat. Honí krávu mého souseda farmáře, která se chtěla schovat před zimou k nám do garáže, nesouhlasíc s pokrokovými myšlenkami souseda a sovětských chovatelů. Je čas na druhou kávu a noviny. Noviny a poštu nám nechávají ve schránce u silnice. Než se celý obléct, volím roli hrdiny a jenom v županu naboso v papučích letím těch sto metrů do schránky. Na zpáteční cestě ztrácím na kravském lejnu papuči, která okamžitě přimrzá. Z okna se na mě dívá moje žena, prstem si míří ke spánku a sméje se. Já se směju taky. Je to náš první kontakt. V sobotu snídáme společně. Žena má na talíři lžíci dvouprocentního tvarohu, hromádku ovsa politého namodralým vodnatým mlékem, plátek zeleného salátu, dvě červené, dvě žluté a jednu modrou vitaminovou pilulku. Já dojídám polévku z pátku a pak jdu do kuchyně takzvaně zamíchat gulášem, přičemž si z něj do talíře od polévky naberu sběračkou. Maso je již docela měkké. Z jídelny slyším: »Pískej si, ať vím, že nekradeš z kastrólu!« Právě jsem spolkl sousto, tak zapískám, což si Sergej venku mylně vysvětlil, že má jít domů a teď funí za dveřmi. Provokativně si nesu s sebou do jídelny láhev piva, beru si první stránky novin, žena čte zdravotní rubriku. Procenta půjček šla zase dolů, ceny domů stouply, na řece Ottawě je soutěž v ledním rybolovu, u motelu na druhé straně řeky již druhý den odhání kuchař medvědí rodinku od odpadků. Reagan prý neví, co dělá, vládnoucí strana konservativců je stále v popularitě na třetím místě. V horoskopu mi říkají, že dnes podepíši životně důležitou smlouvu, jako kdyby se v sobotu někde něco podepisovalo, a pak, že vyhraji dlouhodobý boj. Nad poslední předpovědí špekuluju. Zatím mám vyhráno jenom to pivo, kterého si manželka ještě nevšimla. Ten proces s generálním tajemníkem Hlinkový strany ještě u soudu nebyl a už nikde jinde nebojuji. »A co ta vlajka? «, ptá se mě žena, která mi čte horoskop přes rameno. »Dnes je přece čtrnáctého března!« Telefonuji Milošovi. Mohl by se tam jet podívat, má to do města blíž. Není doma. Volám Zbyškovi, který bydlí pár minut od radnice. »Že se na to s tím Šuch- mou nevy kaš . . . «, povídá. To » .. . lete« už neslyším. Prásknul jsem telefonem a pak jsem ho zvedl a prásknul jím ještě jednou. Až sedmá lžíce guláše mě trošku uklidnila. Oblékl jsem si bundu, která je mi každým rokem menší, rukavice ani čepici teď na jaře nenosím. Venku je už jenom mínus deset. Sergej se mi nacpal do auta, tak ho beru s sebou. Zabral celé zadní sedadlo a na rámu dveří nechal chuchvalec chlupů. To je dobře, bude brzo teplo, vlčáci pelichají. Ve městě jsme byli za necelou hodinku. Zaparkoval jsem — jako vždy — kousek od pomníku kanadských letců, kteří padli ve druhé světové válce ve službách britské RAF. V mramoru je vyryto i jméno Rudolfa Krupici, navigátora, sestřeleného na východní frontě. Možná jej o život připravili jeho vlastní rodáci. Přemýšlím, které slovenské divize bojovaly na východě... Padesát metrů od seržanta Krupici, před vchodem do městské radnice, je stožár, na kterém každoročně 14. března visívá slovenská vlajka na oslavu fašistického Slovenského státu. Dnes je stožár prázdný. U chodníku parkuje policejní auto. Buď má vlajkověšec volnou sobotu, nebo se našim radním konečně rozsvítilo. Však to také trvalo. Dva roky schůzí, protestů, peticí. Vracím se spokojen domů a po cestě poslouchám zprávy. V poslední z nich se Ottawané dovídají, že "skupina Udí se pokoušela dnes ráno vyvěsit na radnici slovenskou vlajku, ale policie jim to překazila". Ještě se stavuji u Vincka, který si pro mne vypůjčuje Kanadského Slováka. Na první straně — jako každým rokem touto dobou — na mě hledí pod datem 14. III. 1939 páter Tiso. Vypadá lépe než jindy, nebo se mi to jenom zdá? Už mi to tak nevadí. Noviny čte jenom ten, kdo je číst chce, ale kolem raníce jezdí mnoho Udí. / turisti, co přežili Osvě- čim. ■■■ ZPRÁVA Z KANADSKÉHO TISKU (»THE CITIZEN«, 16. 3. 1987): Deset členů Slovenské ligy v Ottawě demonstrovalo 14. března 1987 před městskou radnicí proti zákazu vyvěšováni slovenské vlajky. Mluvčímu ligy, panu Georgovi Frajkorovi, se podařilo pomocí 3 balónů naplněných héliem vytáhnout vlajku na stožár. Policie, přivolaná zaměstnanci radnice, přikázala demonstrantům, aby vlajku sundali. Nakonec ji odstranili policií přivolaní hasiči. — Policie nepodala žalobu proti demonstrantům. HOTEL-PENSION Majitelka: Jana Šramová Zpříjemněte si u nás svůj pobyt, ať kratší či delší, budete-li v Norimberku. V létě máme k dispozici velkou slunnou terasu. — Místnosti cca pro 20osob pro soukromá setkání. — Máte-li čtyřnohého přítele, může přijít s Vámi. 8500 Nürnberg 40, Comeniusstr. 8 Telefon 0911/44 84 48 (přímo proti jižnímu východu hlavního nádraží) REPORTÉR 3/87 17 [pageend17]OTA ULČ POROVNÁNÍ SVĚTŮ (Únor 1987) Též bych toto povídání mohl porovnat k pokusu o dialog s hluchými, respektive s osobami hluchotu předstírajícími. Pokusíme se totiž o rozprávku se Sověty. Počínání reprezentantů prvního dělnického státu charakterizoval v Ženevě v r. 1959 západoněmecký velvyslanec Grewe takto: »Obtížné argumenty nevyvracejí, ale ignorují. Nepříjemné otázky nezodpovědí, ale vyhnou se jim protiotázkami. S důkazy, předloženými druhou stranou, se vypořádají tak, že je odmítnou bez slova vysvětlení. Svá přednesená obvinění ne- zdůvodhují, ale pouze je opakují ad infinitum.« Ano, správné to bolševické metody práce. Před mnoha léty, když se ještě Organizací spojených národů nemuselo opovrhovat, troufl si tam francouzský delegát zmínit o existenci táborů nucených prací v Sovětském svazu. Sovětský delegát vyletěl, zaprotestoval, existenci koncentráků popřel s tím, že to je lež, vymyšlená Goebbelsem. A nic nepomohl odkaz na Bolšoju encyklopédii, jež tyto početné sovětské tábory nejen připouští, ale i vychvaluje jako ten nejhumanističtější pře- výchovný instrument. Též jsme i dialektiky těmi nejpružnějšími, vše souvisí se vším. Země tábora míru podepsaly ve Švýcarech u Mezinárodní telekomunikační unie smlouvu nerušit zahraniční rozhlas. Smlouvu posléze ovšem ignorují. Námitky o rušení poslechu a porušení mezinárodního závazku rozhořčeně odmítnou jednak s odkazem na "nepřípustné vměšování do vnitřních záležitostí”, jednak s odkazem na lynčování černochů třeba. Neboť vše souvisí se vším. Dá se tedy proti těmto trumfům vědeckých socialistů vůbec argumentovat? Co by jim pravil Jára da Cimrman? Chci referovat o tom, co pravil velvyslanec Warren Zimmermann, šéf americké delegace na Conference on Security and Cooperation ve Vídni v prosinci 1986. Na přetřes přišlo notorické porušování helsinských závazků — všechna ona práva svobody slova, tisku, cestování atd., práva vskutku jen na papíře. A reprezentanti zemí tábora míru místo aby odpověděli k věci, této věci, tak pravidelně výlučně se zas pustili do obžaloby kapitalistických zlořádů — nezaměstnanosti, rasismu, utrpení osob bez přístřeší. Velvyslanec Zimmermann pravil: »Sovětské a východoevropské výsledky v oblasti sociální a hospodářské jsou aspoň stejně tak špatné jako ve věcech občanských a politických práv. My jsme je (tj. sociální a hospodářské otázky) nezdůrazňovali, neboť se nedomníváme, že by to byla záležitost základních lidských práv. Tyto záležitosti ’’kvality života” jsou spíš součástí základních lidských cílů a tužeb. Jakožto jedinci usilujeme o dosažení šťastného, smysluplného života, bez strachu a nouze, pro sebe a naše rodiny.« Úkol je to tedy především nás, jednotlivých občanů, a vlády jsou tu od toho, měly by být od toho, aby umožňovaly uskutečňování oněch cílů. Na Východě k tomu mají centrální plánování, na Západě dávají přednost pluralistickým metodám. Porovnejme tedy výsledky v této sociální a hospodářské oblasti, jíž mluvčí zemí Varšavského paktu tak výlučně zdůrazňují, pravil velvyslanec Zimmermann a pustil se do přednesu bod po bodu. Natolik byl taktní, že opominul poznamenat onu samozřejmost, že každý aspoň trošku efektivní policejní stát může celkem snadno docílit plnou zaměstnanost. Plno hlídačů, byrokratů, osob v nepro- duktivních rolích, v uniformách, zbytek na brigády, do kriminálu, leckdo uteče za hranice, a máme to, jsme komplet. Šéf delegace započal s chudobou v USA. V r. 1985 celkem 14% obyvatelstva spadalo do této kategorie, úředně měřené hranicí ročního příjmu pod 10.000 dolarů pro čtyřčlennou rodinu. Do této sumy se ale nezapočítávají různé další požitky, zejména poukázky na potraviny, (tzv. food stamps) pro nákup v supermarktech, finanční podpory k úhradě činže a zdravotnické služby zdarma (Medicare). ’’Chudoba” tedy dovede být koncept dost relativní. Mervyn Matthews, profesor na britské univerzitě v Surrey, spočítal a sepsal, že při použití amerického metru chudoby by do této kategorie patřila naprostá většina sovětského obyvatelstva. Však poměrná per capita spotřeba v SSSR je jen třetina spotřeby americké. Nezaměstnanost: ano, existuje ve všech netotalitních státech, v USA momentálně je sedmiprocentní. Z toho polovina jich zaměstnání neztratila, ale dobrovolně je opustila. Z nich pak polovina najde nové zaměstnání do pěti týdnů a 90% do půl roku. Z těch, co přišli o zaměstnání nedobrovolně, dvě třetiny si do půl roku najdou novou, permanentní práci. Prakticky každý nezaměstnaný má nárok na finanční podporu. Není zrovna nej- menší. Průměrná rodina nezaměstnaného amerického dělníka obdrží 20.000 dolarů ročně, k udržení standardu, na nějž se v Sovětském svazu zmůže jen málokdo. Vláda k těmto výdajům přispívá stovkami milionů dolarů, uvedl velvyslanec a užitečně zdůraznil, že ’’chudoba” je věru velmi relativní pojem. A já k tomu dodávám, že po vyčerpání této podpory (zpravidla v trvání 26 týdnů, pokud vím) dotyčný zažádá o welfare — veřejnou podporu, a z ní si pak žije třeba až do smrti, bez pohnutí prstu. Osoby teda ne nezaměstnané, ale nezaměstnatel- né, jakoukoliv práci odmítající. V Kalifornii mi jeden český spisovatel u moře ukázal opáleného mladíka. Hrál šachy, už je tam hrál aspoň deset let. Nepracuje, neboť se mu nechce. A neboť žijeme v nelítostném vykořisťovatelském řádu, kde člověk člověku vlkem, tento darmožrout pobírá welfare, nikdo se nad tím nepozastavuje. Já se velmi pozastavuji, výtečné socialistické pravidlo »Kdo nepracuje, ať nejí« zdůrazňuji, po přísném trestním postihu pro Parasitismus bažím a nic mi to není platné. V naší sousední Kanadě to není příliš jinačí, důkazem poslouží na svůj již dlouholetý Parasitismus docela pyšný cesto- vatel-spisovatel, fonetický češtinář Jiří Svoboda. Zpět k Zimmermannovi: uvedl, že nezaměstnanost, nutné to zlo v systému tržního hospodářství, je ale podstatným faktorem pružnosti tohoto hospodářství, přispívajícím jeho růstu, přizpůsobujícím se potřebným racionálním podmínkám. Když výroba oceli se přestane vyplácet, inu, dojde k zavření oceláren, k přeškolení a přesídlení dělníků, a nikoli k další ztrátové, ze státní pokladny, tj. z kapsy daňových poplatníků financované, naprosto neužitečné výroby, tak, jak je zvykem u vědeckých socialistů. Podstatně nižší životní standard v SSSR nelze svádět na přírodu, historii, na 700 dnů obležení Leningradu, ale na tu totální neefektivnost centrálního plánovaného hospodářství. Čtvrtina sovětského národního důchodu (Gross National Product) zmizí na černém trhu. V systému s chronickým nedostatkem spotřebních statků ovšem bují, musí bujet, korupce. Zimmermann přešel k problémům sociálním, tak, jak je vyčíslují sovětští delegáti ve svých pravidelných prokurátorských obviněních. Genocida, tedy to, co Američané učinili Indiánům. Pravda, učinili, v dávných staletích po Kolumbovi, ale ne v tomto, ba ani ne v minulém devatenáctém století. Ve dvacátém století počet Indiánů se zpětinásobil (z 274.000 na 1,500.000), divná tedy genocida, z níž nás obviňují autoři či aspoň absolventi apokalyptických masakrů v třicátých letech — na Ukrajině například. Rasismus: Ano, máme, ale značně méně, než je tomu v jiných končinách světa. Procento černochů na amerických univerzitách vzrostlo ze sedmi na devatenáct. Z deseti největších měst v zemi mají čtyři černošského starostu. — A to velvyslanec neřekl slovo o americké praxi zvýhodňování rasových minorit (kteroužto nemravnost privilegií jsem zatratil v Reportéru č. 2/86). Zločinnost: Tady se tedy velvyslanec moc nevyznamenal, mě rozhodně nepřesvědčil. Tvrdil, že růst zločinnosti je ovšem nevítaný následek urbanizace a industrializace, že v Sovětském svazu mají čtyřikrát tolik lidí za mřížemi než v USA a že Sovětský svaz beztoho neuveřejňuje statistiky o zločinnosti v zemi. Moment, moment, pane diplomate: počet zločinů a počet vězňů, co to je za sečítání? V zemích vědeckého socialismu se lze dostat do kriminálu za aspoň deset tak zvaných verbálních zločinů, tj. když někdo řekne neláskavé slovo. Tuto příležitost v kapitalismu nemáme. Ale zato máme praxi neodsuzování ba i vrahounů ve velkém (zase se cituji: zdroj můj mini- opus »My a oni«, láskyplně vydal Reportér jako ročenku 1987). Bambitek tu máme k dispozici nespočetně, a ještě víc máme právníků, ochotných za profit zpotvo- řit právo a vysekat tu nejodpornější, nejnebezpečnější hyenu. Živoření bez přístřeší: Sověti tvrdí, že v amerických ulicích hynou dva, ne-li tři miliony chudáků. Inu, tvrzení přehnali s předpokládanou bolševickou vervou. Přehnali téměř desetinásobně, jde tu o 350.000 jedinců. Naprostá jejich většina jsou osoby duševně choré, alkoholici, narkomani. Tak proč nejsou za mřížemi? Právě proto, že máme tuhle mřížím se vyhýbající demokracii. Kriminály — to holt tady u nás není velikánské forte. Takže hned nato skočí sovětský Agitprop a pošle televizní team natočit záznam s vagabundy pod losangeleským sluncem (starosta tam: černoch Bradley). Též točili v New Yorku, chudáka vyvoleného si pak i pozvali do Sajúzu, velice hořekoval nad svým údělem, leč o azyl nepožádal. Po zatracení své rodné země se vrátil, samozřejmě že bez nejmenší kádrové úhony, a pak jsem někde četl, že jde o docela prosperujícího vykuka, co si lebedí 18 REPORTÉR 3/87 [pageend18]a rozhodně líp žije, než jeho sovětští televizní autoři. Leč vraťme se k oněm Američanům bez přístřeší, však je jich víc, než počet veškerého obyvatelstva v několika členských státech OSN. Stav věcí přednesl velvyslanec Zimmermann takto: ubytování, tzv. shelters — útulky, existují pro každého. Zadarmo je i strava. Jednou jsem si tam zašel, ochutnal, u nás v závodní kuchyni u Krajského soudu v Plzni jsme nikoliv bezplatně jedli daleko bídněji. Tak kde tedy sovětská televize si dovede sehnat svědky svých drastických dokumentárních záznamů? Důvodů několik. Nelze v USA příliš snadno držet osobu proti její vůli, i když jde o osobu značně vyšinutou, jež by měla být někde pevně na posteli, pokud možno ve svěrací kazajce. Mámě ústavně zaručená práva. Nemálo pošuků dává přednost nokturálnímu pobytu pod širákem v parcích před privátním teplem vlastní duchny. Dostalo se to i k soudu, ten rozhodl, že vagabund má právo se rozvalovat kde chce a státu do toho nic není. Demokracie, krucinál. »Ať se vám to líbí nebo ne, v naší zemi lidé mají právo spát ve škarpě,« pregnantně přesně pravil tento náš Zimmermann. Též správně chytře dodal, že v Sovětském svazu i bez tohoto odepřeného práva na utrpení jiné nedostatky doléhají na tamějšího člověka: tam dvě osoby na cimru je norma, kdežto na kapitalistickém Západě tomu je naopak: dvě místnosti na osobu. V SSSR v městských oblastech 20% rodin musí sdílet společné kuchyně a záchody. Sovětští statistikové zveřejnili, že v r. 1985 ve 29% všech státem vlastněných domů chyběla teplá voda. Na venkově je ovšem stav socialistických výdobytků daleko truchlivější. Prognózy jsou tyto: ať už v metropoli či v nejpatetičtější tundře se standard sovětského ubytování začne blízko přibližovat západnímu standardu za 1 50 let, tedy ve dvaadvacátém století. Zdravotnictví: Než dám slovo Zimmer- mannovi, tak vychrlím něco privátního. Ve svém dřívějším evropském životě jsem se vesměs motal kolem medicínských doktorů, též jsem byl s jednou Aeskulap- kou dočasně oženěn. Když jsem pak přišel na Západ, a zejména pak do Ameriky, rukama jsem lomil a naříkal — »Tam v socialismu to byl ouřad, tady to je byznys, jděte oba do prdele«. Jenže ono to zas tak úplně přesně není. Nemohu generali- zovat, však v tomto pluralistickém, téměř archaistickém světě generalizovať nelze, ale když já jdu do lékárny, tak vytáhnu malou, několikacentimetrovou plastickou kartičku, apatykář si z ní opíše čísla a vydá mi jakýkoliv lék bez platby jakéhokoliv haléře — hnedky, okamžitě, a ne že by jako nebyl k mání. Ujišťuji těch pár čtenářů, jimž se tento Reportér dostane za dráty míru, že netřeba pod pultem shánět, telefonovat, doufat v nejlepší. Na americké medicíně mi vadí její byrokracie, perverzně komplikované formuláře. Krájeli mi břicho, sice jsem nemusel nic platit, ale hodně jsem hartusil, proč že musím vyplňovat tolik oitomých papírů. Velvyslanec nikoliv Jára de C. si troufl soudruhům sovětským diplomatům oznámit toto: »Neboť lékařská péče v Sovětském svazu je bezplatná, sovětští občané obdrží to, co si zaplatili.« Všeobecně je známo, že pracovníci v sovětském zdravotnictví jsou zcela dole na mzdovém žebříčku. Třetina sovětských nemocnic postrádá vybavení pro řádnou tranšfusní stanici. Postoperativní infekce jsou ovšem zaviněny všeobecným mizerným stavem poskytovaných zdravotnických služeb. Tento fundamentální nedostatek socialistického růstu způsobuje komplikace u třetiny všech pacientů. Přijatelný standard na Západě je tři procenta, čili pouhá desetina výsledků v sovětských špitálech. Jedem dále, svět socialismu versus kapitalismu: za posledních 20 let dětská úmrtnost v Sovětském svazu vzrostla o 25%, takže už je čtyřikrát — o 400% — vyšší než v USA. Dále ve velvyslancově zprávě uvedeno, že průměrná životnost mužů klesla v Sovětském svazu ze 64 na 62 let, což je tedy rekord; žádná průmyslově vyvinutá země se dosud takto negativně nevyznamenala... Socialistické zdravotnictví, nádherná věc, národ jásal, já taky, když jsem tam tehdy nevolky ještě ponuře přebýval, ale krucinál, teď se dozvídám, že Sovětský svaz utratí jen třetinu toho, co utratí nelidské, horečnému zbrojení a všem dalším satanským cílům se oddávající tyto ame- riské Spojené státy. Školy: »Dosud jsem neslyšel své sovětské kolegy kritizovat americký výchovný systém,« pravil velmi delikátně diplomaticky velvyslanec Zimmermann a pochválil sovětský systém, jaké že dobré vzdělání poskytl jeho dětičkám v Moskvě v obecné škole, když tam tehdy působil na velvyslanectví. K uzavření tohoto povídání užijme Zimmermannových slov. Řekl totiž toto: »Naprosto bez zábran připouštím, že Spojené státy mají mnoho problémů v mnoha oblastech, ale tvrdím, že ve srovnání . . .« A pokračoval, že ve srovnání se sovětským světem jsou to tedy dva světy dost jinačí a ať si tedy pozemšťané vyberou, či aspoň ať usilují o volbu. Lze se pak vůbec domluvit přes onu obrovitou barikádu? Zimmermann pak citoval presidenta Kennedyho — citát, který nám, Čechoslovákům, aby se určitě líbil: »Svoboda se musí vypořádat s mnoha problémy a demokracie určitě není nic perfektního, ale vzdor tomu všemu my jsme nikdy nemuseli vybudovat zeď, aby naši lidé nemohli odejít někam jinam.« Ano, pravda, dveře jsou otevřeny, nikomu není bráněno, aby vešel do sovětské brány a laskal tamějšími nádhernostmi. Nedozvěděl jsem se, jak sovětští diplomaté reagovali na sdělení tohoto Zimmermanna. Ale snad si dovedu představit. Plno rozhořčení, mravního horlení, a pak beztoho pár těch horlitelů, reprezentantů zářných zítřků zdrhne, i jim se totálně znelíbí ony zítřky, k nerozpoznání od neatraktivních předvčerejšků jinde už v dávno zašlém světě. ■■■ OTA RAMBOUSEK PRAVIDLA ČESKÉHO PRAVOPISU Vážený pane redaktore, dostalo se mi posledně od vás výtky, že po mně musíte opravovat čárky — a vůbec! Zastyděl jsem se a opatřil si knížku »Pravidla českého pravopisu« a vyhledal stať o tečce, čárce, středníku, otazníku a vykřičníku, Říká se tomu všemu rozdělovači znaménka, nebo také znaménka interpunkční. Je vám to Známo ? Pamatuji se matně na doby mé školní výuky, kdy čeština byla uvedena na vysvědčení jako »mluvnice« a míval jsem z ní trojku. Bodejť by ne! Podívejte se například na tento úkol: » V kvetoucí zahradě bylo vysoké bidlo. Na něm měl špaček krásné bydlo. Přišla prudká bouře a přerazila bidlo. Tak přišel špaček rázem o obě b—dta.« Vidíte, jak dovede být čeština zrádná ? A vy na mne s čárkami! Ta Pravidla jsou z roku 1958 a dalo je dohromady osm doktorů a s nimi ještě nějaká Julie Olivová, jediná nedoktorka. Jistě se mnou souhlasíte, že doktoři nejsou žádni volové, a to i u nás, když navíc jsou z Akademie věd. A že nejde o dílo ledajaké, poznáte z toho že Pravidla schválili 25. února 1958. Cekali s tím schválně na desáté výročí Vítězného února! Snad bude nejlépe, když na příkladech ukáži, jak je práce se znaménky interpunkčními složitá: Třeba tečka: »Síly míru jsou nepřemožitelné.« Nebo: »Nebojíme se ani hrozeb (ba) ani diskriminace podněcovatelů nové války.« Nebo: »Buržoazie maskuje svou bezzásadovost buď nacionalismem, nebo kosmopolitismem.« S tečkou by to ještě ušlo. Bývá většinou na konci věty nebo vůbec za něčím. Třeba za Klubem K-231, říkali v Rudém právu. Horší je to s čárkou: V minulém příkladu je už kromě tečky na konci také čárka a ta Pravidla mimo těch znamínek vás vedou také k tomu, že se něčemu přiučíte. Tak jsem se dočetl, že čárka také odděluje volný přívlastek. (Co tohle je?) Např: »Sovětský svaz, usilující o světový mír, má vřelé sympatie pracujících celého světa.« Také prý je čárkou oddělen přívlastek od ostatní věty, říkají ti doktoři a hned mají příklad: »Antonín Zápotocký, president Československé republiky, byl i vynikajícím spisovatelem.« Ten jistě věděl, na rozdíl ode mne, co to ten přívlastek vlastně je. Teď mě napadlo, pane redaktore: Proč od Zápotockého neotisknete něco v Repotéru ? To jen píše Adolf F. J. Karlovský o rytířích a c. k. polních maršálkách (maršálcích ? — to si laskavě opravte sám, o feu- dálech v Pravidlech nic není). Nebo ten Valenta pořád píše o západní Kanadě, kde stejně dávají lišky dobrou noc. Klidně si tisknete časopis, aniž byste věděl, že »Kultura opírající se o lid a vytrysklá z lidu ani nemůže být jiná než národní. « Staral jste se někdy o to, co z lidu tryská? Asi ne, to byste tu s námi nebyl. Ale důležité na tom příkladu je, že tam žádná čárka vůbec není! Už chápete, jak je mluvnice složitá ? Taky jsem se dočetl, že »1. máj, kdysi den pouze nejuvědomělejši části dělnické třídy, je dnes svátkem všeho pracujícího lidu, svátkem celonárodním!« V tomto přikladu se to už čárkami přímo hemží. Ale čárkou se také odděluje výraz, postavený mimo větu. Např: »Člověk, REPORTÉR 3/87 19 [pageend19]to zní hrdě! — Komunismus, tot mládí světa! — Učit se od Sovětského svazu, to znamená učit se vítězit!« Oni ti doktoři používají v Pravidlech často i cizí slova, jestli jste si všiml. Třeba »vocativ«. Už jste o tom někdy slyšel? Prý je to pátý pád. A v tom vocativu jsou příklady: »Lidé, bděte! Máš, soudruhu, mé slovo! O, kéž by zavládl mír na celém světě!« A jak to vypadá s čárkou v souvětí: »Cílem našeho socialistického hospodářství je zvyšování úrovně pracujících, neboť vše činíme pro blaho člověka.« — »Chval cizinu, a (ale) zůstávej doma. « »Oznamuji, že přijedu do Prahy 1. července a že se tam zdržím asi týden.« To je opět příklad, pane redaktore, a oznámení neberte vážně, protože v mém případě bych se asi zdržel v Praze mnohem déle, než týden. Jistě i s psaním prkotin do Reporéra by byl konec. V Pravidlech jsou i příklady z klasické literatury. Už i Božena Němcová se musela potýkat se znaménky interpunkčními. Podívejte: »Barunka měla tolik práce, že zapomněla jedno pro druhé.« Babičku (je příklad vůbec z Babičky?) jsem náhodou četl právě na Mírově, když přišel strážmistr Krejčiřík, »Kohská hlava«, kterého, pane redaktore, také račte znát, a vytrhl mi knížku z rukou. Když viděl, že je to majetek ústavní knihovny, podíval se na předsádku a řekl: »Melant- rich? To je dobrej spisovatel. Taky jsem už od něj něco čet. « »Nemýlíte se, pane strážmistře?«, já na to. » Tohle je Babička, a tu napsali dva: Kvasnička a Hampl.« Ale to sem nepatří. Lepší jsou příklady ze skutečného života: »Psal nám soudruh tajemník, kdyby nemohl přijet sám, poslal by svého zástupce.« (V Praze čekají Gorbačova.) Snad jsem o čárce uvedl dost. Přejdu třeba k otazníku: »Přihlásíš se do soutěže?« — »Kdo souhlasí s návrhem?, otázal se předseda. « — »Jak zajistíte, že bude plán včas splněn nebo překročen ? « O uvozovkách mám jeden přiklad: «A to všechno,« povídá Jarmila nahlas, »je mou vinou. « Tady mi není jasné, jak doktoři do toho všeho zamontovali tu Jarmilu. Ono, pane redaktore, je těch interpunkčních znamének hodně a ještě víc příkladů. Snad nakonec vykřičník, což je znaménko pro označení výrazné volací povahy. Ten je zajímavý: »Halo! Ach, běda! Je to ale krása! Mluv, soudruhu! Jaké štěstí, že jsme se dožili této krásné doby! Ticho! Konečně! Pomoc! Soudruzi a soudružky! Kolik práce čeká, ale jaké to úžasné perspektivy! Vpřed k socialismu! Mlč! Ať žije mír! K poctě zbrař! Běda, kam jsme se to dostali! Rek!: Na shledanou! i když věděl, že se už nevrátí. « Mohl bych pokračovat, ale snad uvedené postačí k poznání, jak to dnešní žáci mají s mluvnicí těžké. Zabývám se myšlenkou, napsat Akademii věd žádost o z jed nošen i pravopisných pravidel v tom smyslu, že by se v pondělí, ve středu a v pátek psalo měkké i, v úterý, čtvrtek a v sobotu ypsilon. V neděli nepsat vůbec, v nutných případech míchané. A znaménka interpunkční pak libovolně. Také by šlo všechno po sobě číst nahlas a kde se musíte nadýchnout, přijde ta čárka. Ušetřilo by vám to hodně práce, pane redaktore. JULIUS EFFENBERGER FILMY V SMOGU K 37. filmovému festivalu v Berlíně (20. 2. — 3. 3. 1987) Z malebné, ale nepřirozené pohody ve Švýcarsku, z alpinsky omráčené spokojenosti, ve které chutná cukr a blahobytem se svírá žaludek, do smradu berlínského podnebí, do zrůdy rozbitého města, které ještě páchne troskami Třetí říše a krvácí nezahojenou jizvou rozdělené Evropy. Tam se dnes snad nejsvobodněji dýchá. Tam očividná nevyřešenost stavu, ve kterém se potácí celý svět, dovoluje liderr. (nebo je k tomu nutí) si být jistější ve svém přesvědčení, ve svých pocitech, víc sobě samému důvěřovat, a hlavně: být vlídnější jeden ke druhému. Jak naproti tomu jinde, kde se všem vede lip a jistěji, člověku na ulici výrazy tváří napovídají, že každý by nejraději byl na celém světě sám, že existence každého druhého je neodpustitelnou urážkou! Tam, na tom západoberlínském ostrově zkázy, kde si denně v novinách přečtete hodnoty radioaktivity v nejdůležitějších potravinách a záznam znečištění vzduchu v jednotlivých čtvrtích, je zvlášť vhodné se podívat na filmy, které v příštích měsících budou obíhat svět. Nebyly to tentokrát pouze nejnovější filmy, neboť nový slogan předhozený masám ruské říše — glaznosť — dovolil vypustit filmy, které skoro desetiletí ležely schované v hrobkách cenzury. A tak diváka letošních »Berliner Filmfestspiele« ovanuje vzduch, který voní jak skoro dvacetiletá vzpomínka našeho »jara« a nahání slzy štěstí do očí. Když se pak, v knihami přeplněném knihkupectví »Heine« slyší horlivá diskuse o Gorbačovovi a kdy že bratrská vojska Varšavského paktu vmašírují do Moskvy, aby upevnila řád reálného socialismu, tak se návštěvník cítí nějak jako doma, jako u svých. Hvězdou festivalu nebyl také tak Klaus Maria Brandauer, který se, jako president festivalové poroty, jistě mnohým a dostatečně i sám sobě líbil v denních televizních pořadech, nýbrž spíše onen zřídka zahlédnutý nový předseda sovětského svazu filmařů, Elem Klimov, a filmový kritik Pravdy, Andrej Plachov. Jak se tito, kteří za svou kariéru přece nevděčí jen té nové liberalizaci, mohou stát právě jejími symboly! Ale o kolik lepší ti, než nikdo! První cenu (Golderner Bär) jistě nedostal Gleb Panfilův film TÉMA pouze ze symbolických důvodů. 1 když politika při rozdávání cen na filmových festivalech často hrává nemalou roli. Úspěchy Polanského se svým NOŽEM VE VODE a Jiřího Menzela (který tento rok byl v Berlíně členem poroty a jehož nejnovější film »Vesničko má, středisková« kandiduje na Oscara) s OSTŘE SLEDOVANÝMI VLAKY měly jistě také povzbuzovat východoevropské liberalizace. Doufejme, že se to tentokrát podaří lip a pevněji a trvaleji. Zajímavé, jak současně s triumfem TE- MATÙ byl soutěžní film Věry Chytilové publicitou festivalu a kritikou vlastně zamlčen. Snad také proto, že z Prahy přicházejí pouze zprávy o zatýkání, poutech a odsuzování? Chytilové VLČÍ BOUDA těžko bude hitem filmových distribucí, proto krátce, o čem její film jedná: Ve sněhem od světa odříznuté horské chalupě se koná lyžařský tábor mládeže. Vedení tábora (Miroslav Macháček se dvěma mladými pomocníky) ale prohlašuje, že přijelo jedenáct místo deseti účastníků. Někdo je navíc. Macháček prozradí, že oni tři přišli z vesmíru, že náleží k bytostem, které jsou nesmrtelné, přesto se množí a tudíž potřebují stále nové životní prostory, a že zkoušejí, za jakých podmínek se lidé začnou sami mezi sebou vybíjet, takže by pak Země byla volná pro ně. Táborová mládež je — jako vždy — všude: jeden se vytahuje, druhý přemýšlí a prokoukne situaci dřív než ostatní, někdo mermomocí posluhuje vedení, ať je jakékoliv, někdo je (kvůli barvě vlasů, kvůli charakteru?) od začátku vyloučen z kolektivu, škaredým dvojčatům jistě páchne z pusy, a tak dále. A v nehotových obličejích mládeže se odehrává věčná tragedie: každý bojuje (proti všem) především o místo a jídlo pro sebe. Jeden druhého nejčastěji nenávidí, jeden na druhého huláká »Já tě zabijú!« (aniž by věděl, co vlastně říká), zvlášť proto, že zásoby brzy docházejí. Dramaturgická finta filmu leží v tom, že oni příchozí z vesmíru mají studenou krev, což jim umožňuje zlost a necitelnost, ale dělá je také zranitelné teplem, ba dokonce smrtelné. Film je slabý svou vůlí být universální a alegorický. Snad nikdy se nevytvoří něco tak nezávazného, jako když si umělec zamane být archetypický. Nejlépe se Chytilové povedl portrét typů v táborové třídě, kterou hrají neprofesionální herci. Ohraný herec Miroslav Macháček zato leckdy nepřirozeně šaržuje. Celá ta zlost, kterou film chce vyzařovat, ztrácí věrohodnost tím, že tu prakticky není nic jiného, žádný kontrast, který by nechal pocítit hrůzu těch bitek a nesvárů. Jedině malý pejsek, který všem překáží a ujídá, na sebe chvílemi soustřeďuje určité pocity něhy. Snad to tak dnes v Československu je? Snad je tam nejlépe být domácím zvířetem? Naproti tomu výborně hrané Pan- filovo TÉMA (sedm let zakázaný film) diváka emociálně prohazuje všemi stavy jásání, letargie, hnusu a zamilování. Když ve východním Berlíně nastávajícímu universitnímu asistentovi říkám, že na festivalu běží nějakých pět set filmů, tak vrtí hlavou. (Ve východním Berlíně je zrovna ukazována řada syrských filmů.) Jeho ideálem je založit jednou nakladatelství a vydávat neznámé knihy z ... minulého století. A touží potom dostat povolení, aby mohl absolvovat své praktikum v Polsku. Je možné spolu mluvit a nenarazit na téma, o kterém by se muselo hodiny hádat. Z této části města je do oné desetiletí. Opačně několik minut. To je snad to, co dělá tělesné pohyby lidí tady tak nepatrné, svázané, a tam tak sebejisté, rozšafné, veliké, z východní optiky jakoby nadsazené. A asi ze stejného důvodu si zvlášť mladí časem najdou nějaký sebeklam, proč ten »jejich« systém je přece jenom lepší, správnější. Jinak by se to snad ani nedalo bez sebemenšího psychického nebo psychosomatického ocho- rání přestát. Aranžovat se co nejlépe se státní mocí, která je vždy a všude idiotská. A hledat (v umění) výpovědi, které platí universálně. O to se pokouší také polský film SIE- KEREZADA Witolda Leszczynského. 20 REPORTÉR 3/87 [pageend20]V nároku platit všude (tedy také na Západě) a v nutnosti se vyhnout ideologicky choulostivým tématům, je i tento film o básníku, který opustí svou ženu a stane se pomocným lesním dělníkem, nepodařený. Při diskusi po promítání filmu vypukne mezi publikem, které se skládá z velké části ze zde žijících Poláků, a překladatelem hlavního představitele (starším polským žurnalistou, který nepřesně překládá a přechodně tvrdí, že dnes v Polsku již žádná censura neexistuje, že jeho články již nejsou proškrtáva- né), vypukne hádka, jejíž otevřenost můžeme my, Češi, jen závidět. Největší nával publika je na (proti—! ? ) válečný americký film PLATOON. Dávno vyprodané lístky se před představením nabízejí po sto markách (oproti 14 markám u pokladny). Pokud film má nějakou myšlenku, tak je zasypána bombami a zaplavena fuck- you-mother-fucking-bitch-tiradami. Film tématem a provedením připomíná čtyř- a vícehodinové sovětské filmy, na které se z pedagogických důvodů (protiválečná propaganda) chodívalo se »Základní devítiletou školou« v Praze. Po představení PLATOONU publikum tleská, dupe a píská a vyvolává nadávky a chválu. Tak je to v (západním) Berlíně zvykem. Při diskusích skoro všichni tento film kritizují. Tisk je (kritickými) kritikami zaplaven: o publicitu je postaráno. Nějaký americký divák po představení říká ke své ženě, že tady v Evropě asi diváci autentiku (vietnamské) války nesnášejí. Německá režisérka Doris Doerris viděla PLATOON v USA: tam prý mládež (skoro jak ve VLČÍ BOUDĚ!) při představení vstává a huláká »Dej jim to, těm šikmovokejm!«. Na německé filmy se většinou dívám, jako bych něčemu rozuměl, nebo měl rozumět, jejich intelektualismus je mi snad pochopitelný, ale přesto nepřístupný. Když se v Německu zkusí cit - jako u Jeanine Meerapfel v DIE VERLIEBTEN s Barbarou Sukowou —, tak burácí výsměchem všech tisíc sedadel kina v Zoo-Pa- lastu. Wim Wenders pak režisérku utěšuje, že jemu se při druhém filmu dělo stejně tak. I to je Berlín. Francouzský MAUVAIS SANG čtyři- advacetiletého Léose Caraxe je vlastně laciný fotorománek, který by se jistě dobře prodával v kiosku při nádražních záchodcích. Ale když je to film, tak je trivialita zahalena do roušky fascinace pohyblivých obrázků. SKORBNOE BEZCUSTVIE (ŽALOSTNÁ BEZCITELNOST): další alegorie z říše Glaznosti. Mozaika obrazů z vily dekadentů, kteří žijí a hrají podle předlohy G. B. Shawa, a z dokumentárních snímků z první světové války. Tento film Alexandra Sokurova (direktor festivalu si jeho jméno někdy plete se Sacharovem) naplní sál do poloviny, do konce představení jej vyprázdní do čtyř pětin. K podivení je, že se tak nepůvabný film vůbec někde dá financovat. Břitký a jasný, samozřejmě slovansky nemálo melancholický vtip má pár krátkých filmů, které jsou ukazovány také v soutěži. Mezi nejlepšími CURRICULUM VITAE Pavla Koutského z Prahy (dostal první cenu!) a TRI ŽIVOTA JEŽA Slo- bodana Novakovice a Very Vlajicové z Jugoslávie. Kam, ke komu patří člověk žijící po desetiletí v jakési čekací Ihůtě v emigraci, víc než polovinu svého života, používaje svou první řeč už jen sporadicky? Snad ke skupině švýcarských filmařů, kteří vyzařují sebejistotu a přesto zůstávají mezi sebou a něco halí do mlčení. Co? Nic? Uzavřenost, která se podobá uraženosti předem. Snad člověk patří tam, kde ho co nejvíce ruší. Volně ale se dýchá tady v Berlíně, i když vzduch je tu z nejnečistěnějších v Evropě. Smrad západních a východních industrií se tu sráží v eruptivní škraloup, který se chvěje jako před výbuchem. Aby se člověk zbavil alarmu smogu, zajede si za 30 marek do východní části města, kde oficielně smog neexistuje — a doví se od tamějších, co v západní televizi přeslechl. V Berlíně má člověk jistotu, že sedí na sopce. Není válka, a přesto každý okamžik může být s místem, kde se právě pohybuje, konec. Bez alarmu, bez sirén. Berlín, obklopen zbraněmi a atomovými reaktory, by jistě letěl do povětří jako jeden z prvních. To tu člověku dává jakousi radost ze života. To umožňuje vitální veselost. Vím, že po návratu do Švýcarska bude můj mozek zase mít námahu se probírat z malátnosti, která asi je normálním stavem. MARTIN HRABÍK SVĚDEK Z LEOPOLDOVA (Z dopisu spoluvězně Rudolfa Berana.) Dr. Bedřich Hostička v dopisu z 15.dubna 1986 vylíčil rodině (choti a dětem) Rudolfa Berana události společného vězení s Beranem v Leopoldově. Zvlášť dosvědčil i beštiálni týrání bývalého předsedy vlády zlomyslnými a surovými dozorci. Spoluvězeň Dr. Hostička poskytl i poslední křesťanské služby svému mrtvému příteli Rudolfu Beranovi. Redakce Noviny, jež vyšla v říjnu 1985 k obhájení památky Rudolfa Berana s obhajovací Beranovou řečí před Národním soudem a jinými dokumenty, obdržela dopis od Beranovy rodiny. Dr.B.Hostička nám dovolil použít jeho dopisu v redakční úpravě. Poněvadž jeho líčení je prostoupeno bratrskou láskou a citem, jež mohly vzklíčit jen za zdmi žaláře a z utrpení, uveřejňujeme obsah dopisu beze změn: V roce 1950 jsem byl v procesu Horáková & spol. odsouzen dne 8. června 1950 k 28 letům těžkého žaláře. Propuštěn jsem byl z vězení po 14 letech až v roce 1963. Koncem roku 1951 jsem s ostatními vězni z našeho procesu - pokud nebyli popraveni (4 dostali trest smrti) - byl převezen na Leopoldov. Tam jsem se sešel s Vaším tatínkem. Nevím již, kdy on tam přišel. S Vaším tatínkem jsme měli velmi četné diskuse o politice bývalé i budoucí. Já jsem byl totiž před únorem 1948 poslancem Lidové strany v Zemském národním výboru. V roce 1952, v tzv. bartolomějské noci, kdy byl změněn celý systém Leopoldova v nejhorší koncentrační tábor, jsme byli isolováni na samotkách. Násilím jsme musili denně mnoho hodin cvičit venku při naprostém nedostatku jídla. Vzpomínám si, že strážní — bachaři se jim říkalo — zvláště si vzali na paškál Vašeho tatínka. Nutili ho, aby chodil v poklusu a podřepu celé dlouhé — snad hodiny. Měli z toho velkou legraci, protože byl malý a zavalitý a nemohl dost dobře se rychle pohybovat. Od té doby měl jistě angínu pectoris a tak bachaři byli příčinou jeho těžkého onemocnění. Pak byl převezen do leopoldovské nemocnice. V únoru 1954 jsem tam byl též jako pacient, ale na jiném pokoji než Váš tatínek. S ním byl na pokoji můj přítel Vladimír Sis, redaktor Národních listů. Lékařem tam byl Dr. Krbec Jiří, tuším z Klatov, a Dr.Bedřich Pek, který vloni zemřel v Německu. Vím, že Vašemu tatínkovi dávali kyslík v bombách, ale nakonec došly i bomby. Dne 28. února 1954 zemřel. Nato druhý den mě zavolal bachař, velitel nemocnice — říkali jsme mu ’’buldozer”. Sel jsem s ním, položili jsme zesnulého Vašeho tatínka na nosítka a přenesli jej do márnice. Dnes již nevím, kde byla. Bachař nám přinesl jeho civilní šaty. Položili jsme ho — já ještě s druhým vězněm — na stůl, vzpomínám si, že to byl jakýsi nemocniční stůl, a začli jsme jej oblékat do civilních šatů. Dával jsem mu i spodky, košili, uvázal kravatu a potom^sako. Na nohy jsme mu dali ponožky. Sáty, vzpomínám si, byly černé. Potom jsme jej pomalu položili do rakve, která tam již byla připravena. Já jsem poklekl a pomodlil se. Bachař, který to viděl, nic neřekl. Pak jsme přikryli rakev víkem. Na víko položil ba- chař tabulku s číslem, tuším 515. Pak jsme odešli. Dodávám ještě, že jsem Vašeho pana otce velmi dobře poznal právě ve vězení. Celou tu dobu byl velmi statečný a naprosto nekompromisní. Jeho každodenní pozdrav byl »Zdar a sílu!«. Obdivovali jsme ho všichni, protože byl ve vězení s krátkou přestávkou od roku 1941. Po roce 1968, když jsme přišli do Švýcar, založili jsme zde Sdružení bývalých politických vězňů. Vztahovalo se to na ty, kteří byli souzeni podle § 231 po roce 1948. Váš tatínek byl jako jediný z pro- tektorátních vězňů uznán za hodného titulu politického vězně, a to nejen pro své statečné chování ve vězení, ale též proto, že byl po roce 1945 naprosto nevinně odsouzen za činy, které nikdy nespáchal. Jednomyslně na valné hromadě politických vězňů byl prohlášen za čestného člena ”In memoriam”. To je vše, co jsem Vám chtěl napsat o Vašem tatínkovi. Mně zůstává na něj vzpomínka jako na čestného, poctivého politika, kterých bohužel bylo v našem národě tak málo. Dr. Bedřich Hostička (vlastnoruční podpis) P.S. Tuto malou vzpomínku jsem dosud nikdy neuveřejnil a posílám ji Vám a Vaší paní matce jako malou kytičku a dík onomu vzácnému příteli, který spí svůj věčný sen na vězeňském hřbitově na Leopoldově. Jeho jméno bude jednou patřit mezi velké osobnosti našeho národa. B.H. Z poznámek Martina Hrabíka: Koaliční systém první republiky, představovaný Švehlou v úzké spolupráci s Masarykem, položil základy demokratické tradice a stability vlád. Od Tusarovy vlády, rudozelené koalice k občanské koalici druhé poloviny let dvacátých, složení REPORTÉR 3/87 21 [pageend21]vlád odpovídalo volebním výsledkům. Do vlády se postupně dostaly strany německé menšiny a do občanské, koalice vstoupila opoziční slovenská strana Ludová. Vše nešlo hladce. Komunisté se vydávali za pravé sociální demokraty a obsadili Dělnický dům i tiskové podniky. Ministr vnitra Švehla, za pomoci presidenta Masaryka, donutil taktikou, použitím platných zákonů, vrácení podniku legálnímu majiteli a nechali vetřelce policií vystěhovat. President Beneš nebyl přítelem koaličního systému první republiky. Již za svého pobytu v Chicagu v r. 1939 se zabýval reformou politického uspořádání a své názory vyložil v ’’Demokracii dnes a zítra”. Za pobytu v Londýně zintensivněl svoje představy o stranickém rozvrstvení. Hlásal provedení pozemkové reformy, novou zemědělskou stranu až v ní nebudou Práškové, Beranové a ’’švehlovina”. Národní demokraté zmizí, také živnostníci, a dále jaravil: »Národní socialisty už nechci; Šrámek se vždy bránil, že nevedl stranu katolickou. To bude základ středu — Šrámek a Stránský ... Já považuji socialisty a komunisty za jednu skupinu.« (Dokumenty z historie čs. politiky, str. 343,344.) V prosinci 1943 se president Beneš sešel v Moskvě s Gottwaldem a o změně čs. politického systému se rámcově dohodli. V srpnu 1944 vyřizoval Drtina při návštěvě Moskvy presidentovy připomínky. Drtina si po rozmluvě s Gottwaldem poznamenal: »Presidentův komentář o spolupráci s ním je buď hraný, nebo zde Dr. Beneš propadl nějakému omylu.« Při jednání delegace londýnské exilové vlády s vedením čs. komunistů v Moskvě (trvající od 22. do 29. března 1945) si Drtina stěžoval na radikální požadavky komunistů. Beneš řekl: »Musíte se dohodnout!« (Drtinový Paměti.) 5. dubna 1945 byl ohlášen vládní program. President Beneš v něm prohlásil: »V duchu vládního programu, v Košicích uveřejněného, všichni půjdeme a v jeho duchu svůj stát vybudujeme.« S použitím principu kolektivní viny se odsunovali Němci a přesunovali noví osídlenci bez výběru lidskosti a mravnosti. Zákazem občanských stran byla z politického procesu vyřazena třetina občanů, ale jen předsednictvo Republikánské strany bylo postaveno před Národní soud. Všichni byli osvobozeni, až na Rudolfa Berana, který byl zatčen několik dní poté, co se vrátil z internace nacistické. O výši Beranově trestu nerozhodl Národní soud, ale čs. vláda. Byl odsouzen ke stejnému trestu, který vynesl za jeho protinacistickou činnost Nejvyšší soud v Berlíně — k 20 letům žaláře. Tisíce funkcionářů jeho strany prošlo peklem retribučních dekretů. Z článku Jana Beneše: Reportér o rok dříve, než mohla vyjít Novina, v čísle 6/84 uveřejnil obhajobu R. Berana z péra spisovatele Jana Beneše, který pranýřoval lživý záznam a zákeřné označení dvou Beranů v ilustrovaném kapesním slovníku: »Josef, arcibiskup a kardinál — představitel klerikální reakce, Rudolf, reakční agrární politik, odsouzený Národním soudem za zradu a kolaboraci.« Autor článku poukázal, že zatímco Berana čekal za protinacistickou činnost rozsudek, KSČ vyhlašovala pomoc německému proletariátu proti západním kapitalistům. Po vylíčení činnosti Rudolfa Berana ve vládě a proti nacistům uzavřel svůj článek prohlášením: »Tolik tedy ze života ’’reakčního” politika, který co sedmašede- sátiletý muž dere peří a umírá v leopol- dovské kobce. — Píši tyto řádky zejména proto, že je nespravedlivé, aby zápisky pražských encyklopedistů zůstaly bez komentáře. Je nespravedlivé i to, aby muž, který žil a pracoval čestně, byl onálepko- ván známkou jakési nedůležitosti, ačkoliv nedělal ani víc ani méně, než že překonával následky, jejichž příčiny ani v nejmen- ším nezavinil. Je krajně nespravedlivé i to, aby zůstával v paměti, která je naší učitelkou, jen jako objekt sarkasmu intelektuálů, kteří své osobní a politické krise řešili pochybnou morálkou. V každém případě tento sedlák viděl blížící se nebezpečí jasněji a výrazněji, než političtí profíci, odpovědní za dvacetiletí zahraničně politické koncepce státu, která při první skutečné krisi totálně zklamala. Z dopisu syna předsedy vlády, Rudolfa Berana, Martinu Hrabíkovi: Milý Martine, profesor Václav Černý v knize "Pláč koruny české” popisuje některé události kolem 15. března 1939 jinak, než se opravdu udály. Jedná se o obsah stránky 155, kde Dr. Černý píše: »Po Beranovi, jenž musel na Hradě přijímat Hitlera, připadl Eliášovi trapný úkol vítat na něm prvního říšského protektora Neu- ratha a ’’představit” mu českou vládu — učinil tak českou řečí.« Můj tatínek se nikdy s Hitlerem nesešel, nikdy s ním nemluvil. Líčení Dr.Čer- ného, že Beran vítal Hitlera, se nezakládá na pravdě. Faktem je, že když Hitler byl v Praze, v noci z 15. na 16. března ležel otec zhroucen na lůžku 48 hodin v polo- vědomí pod dohledem svého lékaře Dr. Libinského, který mu dával uspávací injekce na uklidnění nervů. V době, když již byl při vědomí, přijeli ho na pár minut navštívit Antonín Hampl a Jindřich Žilka (1).Hitler neprojevil přání poznat muže, který v noci na 15. březen odmítl dát presidentovi Dr. Háchovi souhlas k tomu, aby v Berlíně v připraveném dokumentu stálo: »President a vláda republiky vkládají osud českého národa do rukou ... « a který ještě té noci za sebe a vládu podal panu presidentovi demisi. Proto slova »a vláda republiky« byla vyškrtnuta z dokumentu a nově upravený dokument podepsal Dr. Hácha za svou osobu. Trapný úkol představit odstupující vládu Neurathovi připadl podle protokolu tatínkovi, nikoli generálu Eliášovi. Dr. Hácha prosil odstupující vládu, aby .zůstala v úřadě do doby, než bude moci sestavit vládu protektorátní. President Dr. Hácha zabránil tím a založením jednotné strany Národního souručenství uchopení vlády fašisty či vlajkaři. Proto tatínek byl požádán, aby vládu představil. Měl tak učinit německy. Poněvadž němčinu neovládal, navrhovala mu hradní kancelář krátký německý text k přečtení. Tatínek tento návrh zamítl a pronesl řeč česky. Je zřejmé, že Dr. Černý neměl přístup k pramenům, když tuto stať psal. Kdyby se byl mohl podívat do novin z března r. 1939 a na filmové týdeníky, mohl popsat události, jak to já líčím Tobě. Kdyby navíc měl přístup do archivu ministerstva vnitra či do archivu KSČ, mohl by najít i záznamy telefonických rozhovorů s presidentem a vyslanectvím v Berlíně. Srdečně zdraví Tvůj Ruda Beran. (1) Antonín Hampl, předseda sociálně-de- mokratické strany, zemřel v nacistickém vězení. Ing. Jindřich Žilka, generální tajemník Republikánské (agrární) strany byl popraven při heydrichiádě. Martin Hrabík — závěr: Komunisté, kteří nemohli uspět mezi zemědělci dvacet let, mohli teprve nyní etapově splnit příkaz Leninův. Než se jejich spojenci v Národní frontě vzpamatovali, zabrali nejmodernější agrární tiskárnu ”Novina”. Byla největší agrární tiskárnou a ze 48 časopisů agrární strany se v ní tiskla podstatná část. Chybná kalkulace Benešovy reorganizace shora znemožnila nástup opravdového třídního nepřítele komunistů. Když za rok ve volbách nastal největší přesun voličů a komunisté se stali první stranou v Zenklově Praze, Pickově Plzni, Velkém Brně, Moravské Ostravě, v městech a vesnicích kolem průmyslových středisek, vymlouvali se, že komunisty volili sedláci. (Stačilo, aby si porovnali místní výsledky s volbami v první republice.) President Beneš již po návratu domů poznal zdrcující účinky svého plánu. Trpce si stěžoval svým nejbližším přátelům na proradnost Stalinovu a čs. komunistických vůdců. V kabinetní krisi, v ú- noru 1948, posílil a podnítil nekomunistické ministry. Když tato akce selhala a nekomunistické strany neuspořádaly ani jednu protimanifestaci, přijal Gottwaldův návrh a legalizoval komunistické převzetí moci v Československu. ■■■■ xxxxxxxxxxxxxxxxxxxxxxxxxxxxxxxxxxxxx Exil je kus života těžkého. Právě v té nesmírné délce jeho trvání. Nekonečné dny drobné práce, ovlivňování veřejného mínění tohoto kontinentu svobody a prosperity, ve prospěch naší dnes porobené vlasti. Kdy den zdá se tak krátký, ačkoliv je tak často obětavě nastavován nacemi. Zůstává ustavičný pocit, že je nutno vykonat více. Pro ty, kteří tam doma zůstali — a stále bojují. To je, paní a pánové, svědomí exulanta. Někteří slabší ho zde prohráli. Když nepochopili psychosu tohoto svobodného kontinentu, který ve svém vysokém životním standardu zakrývá si tak často a rád obě oči před utrpením národůJiruhých. Své svědomí prohráli ti, kteří nepochopili stávající koncepci zahraniční politiky svých exilových zemí. Když přecenili své možnosti. Své svědomí ztratili ti, kteří si dnes ve svobodném světě upravují vztahy s komunistickým režimem Československa. Je zapotřebí hodně mravních sil, pevnosti ideálů a nadšení, aby exulant vytrval. Kdy nepřítelem je mu nejen výborně organisovaný světový komunismus, ale také zápas o vlastní existenci, a také často neporozumění — a lidská závist. Ten, kdo vytrval, má obdiv a uznání. A také lásku těch našich statečných tam u nás doma, kteří se s takovými nadějemi dívají na naši zahraniční akci. Z projevu ZDEŇKA SLAVÍKA 8. března 1987 v Torontu xxxxxxxxxxxxxxxxxxxxxxxxxxxxxxxxxxxxx ÚŘEDNÍ PŘEKLADY Vašich dokladů pro veškeré oficielní účely provádí do tří dnů za poloviční ceny než velké překladatelské kanceláře ING. JIRÍ KOMÁREK dipl. překladatel Greifenseestrasse 19 8050 ZÜRICH Telefon 01 / 312 00 24 22 REPORTÉR 3/87 [pageend22]JOSEF KOLÁČEK BIBLE ZATÍM V OLOVĚ Za pár! Za kolik? Máme to za pár, zpívané i vykřikované s neskrývanou radostí bylo a je snad jedinou útěchou a často jediným paprskem naděje v bezútěšné nesmyslnosti povinné vojenské služby. Když se blíží kýžené datum odchodu do civilu, kupují se krejčovské centimetry a každý den se pak s úlevným pokřikem ustřihává patřičný dílek, protože pak už je to jen za devětadevadesát nebo čtyřiačtyřicet. Vojín pater Buráň, ač sám nekuřák, koupil v třiapadesátém roce nejdražší cigarety, celou stovku, a každý den po če- pobití obdaroval nějakého kuřáka naší roty, aby tak oslavil další uplynulý den nesvobody. A to my od proslulých rychlopalných krompáčú a tryskových lopat, úředně »pétépé«, literárně »Černí baroni«, my byli úplný přeborníci, protože nám se blížil konec třetího roku »prodloužené základní služby«, alias nucených prací, jež měly vyhlídku, jak nám potvrdil v podnapilosti velitel z Komárna — DKV, to znamenalo do konečného vítězství. Jednou jsme se vraceli, umazaní od hlíny, zastříkaní od vápna, promočení od deště, z různých pracovišť a nestačili jsme se divit: celá hájnická posádka téměř ve válečné pohotovosti, všude plno stráží se samopaly. Naši kuchaři už měli spolehlivé informace. Staří mazáci ze zvolenské posádky zdemolovali učebny, když jim oznámili prodloužení základní služby o nějaký ten měsíc. Soucitně jsme se usmívali. My už měli celý rok navíc a nikdy ani náznak, že by to byl poslední. A také nebyl. Zato jsme si mnuli radostí ruce, když jsme se dovídali, že důstojníci i s politruky dostali takový strach, že utekli a stačili jen vyhlásit pohotovost. Hned další den přijela neohlášené celá letka důstojníků a politruků z Komárna, z velitelství praporu, »uklidňovat pobouřené mysli«. Žádné nástupy, pochody, žádná pořadová cvičení do zblbnutí, žádný noční poplach, ba ani žádná školení či prohlídky nebo prověřování ... nestačili jsme se divit. Prý si přišli s námi jen tak pohovořit ... aby nás blíže poznali ... aby si s námi vyměnili názory. Naše vojenské ubikace na břehu řeky Hronu se spíše podobaly chlévům s výběhem přímo na prašný nebo blátivý dvůr, ve vojenské hantýrce »apelplac«. Na »cimrách« čtyřikrátčtyři se nás tísnilo osm a jeden instruktor. Otazníky v našich tvářích byly asi příliš zřetelné, když na naši osmnáctku přišli čtyři politruci. Téměř sborově, jeden přes druhého, nás ujišťovali, že to není žádná šťára, že si přišli jen popovídat, že můžeme zůstat sedět na postelích, i na těch poschoďových. Pro všechny nebylo místa na instruktorově posteli, jinak stejně jako my diskriminovaném maďarském svobod- níkovi, který nám velkoryse schovával ve vlastním kufru studijní knihy a náboženskou literaturu. Jeden z politruků si sedl do kouta na číhanou. Měli jsme tam u kamen malý stolek a na něm z bedýnky od marmelády udělanou knihovničku. Měla svědčit o naší uvědomělosti. Byly tam dějiny VKS(b), Marxovy, Engelsovy, Leninovy spisy, jak hrdě hlásaly tituly na hřbetech knih. Mezi nimi ovšem byly cizojazyčné studijní knihy. A onen politruk sáhl právě na jednu z nich. Byla to Aristotelova »Politika«. Nerozuměl jí, byla psána v latině, ale jemu stačilo to jediné: Politika, aby odhalil plíživou kontrarevoluci. A byl na koni, když v ní jako záložku našel obrázek P. Marie se španělským textem. A tak konejšivá akce politruků skončila vyhrožováním prokurátorem. Marně pak druhý den při vyšetřování v kanceláři velitele — soudruhu kapitáne, vojín Maloun hlásí příchod! — postižený majitel Aristotelovy Politiky vysvětloval, že její autor žil vícé než tři století před Kristem — uvědomělý vojín naší armády říká »před naším letopočtem«, opravoval horlivě politruk Lípa — a že tedy nemohl psát nic kontrarevolučního — to si zjistíme, soudruhu! A jaké máte styky s fašistickým Francovým Španělskem? Vojín Maloun padal z oblak. Když jeho nechápavost už dlouho visela jako oběšenec na šibenici trapného mlčení, vytáhl politruk Lípa vítězoslavně obrázky P. Marie se španělskými texty radostného, bolestného i slavného tajemství růžence a dokonce i celou skládací křížovou cestu, a také ve španělštině. — To všechno jsme našli ve vašich knihách! — Ach ták, oddechl si úlevně vojín Maloun a do jeho pohovu vjelo cosi klaunovského. »To jsou zmetky z vimperské tiskárny devocionálií, bývalé steinbrennerovky. Dodnes se tam tisknou obrázky i modlitební knížky ve 24 jazycích, ano i korány.« »Soudruhu, nás nebudeš tahat za nos. Je vyloučeno, aby KSČ podporovala tmářství tištěním takového pánbíčkářské- ho šmejdu ... « Zda si politrukové vyžádali expertizu Aristotelovy Politiky či zda se dotázali ve Vimperské tiskárně n.p. ohledně tisku těch obrázků, to jsme se nikdy nedověděli. Zůstalo jen jediné — další vyšetřování se nekonalo a Aristotela ani obrázky P. Marie nevrátili. Dalo by se nad tím mávnout rukou — to byla padesátá léta! Avšak za našich dnů se odehrává něco podobného, snad jen forma je trochu vypilovaná. Vimperská tiskárna mohla i ve stalinských létech tisknout devocionálie v cizích jazycích, protože to byl zdroj přílivu tvrdé valuty. Stejné důvody se dají lehce vytušit v milostivém dovolení českých úřadů vytisknout Písmo svaté ve stotisícovém nákladu, bude-li to zaplaceno v zá- padoněmeckých markách. Nejprve mělo stačit půl milionu marek. Kardinál Tomášek se obrátil s touto prosbou na svého bratra v biskupském úřadu kolínského arcibiskupa kardinála Hoeffnera. Protože němečtí a rakouští biskupové založili hmotnou pomoc církvím v komunistických státech »Evropský pomocný fond« se sídlem ve Vídni, zaslal kardinál Hoeff- ner tuto žádost prelátu Reitzerovi, který je vedoucím uvedeného fondu a rozhoduje o financování jednotlivých projektů. Když tedy dostal kardinál Tomášek na svou žádost kladnou odpověď, dal sekretariát pro věci církevní, jistě s úchvalou stranických a vládních míst, milostivé svolení k vytištění Písma svátého. Vždyť už také měly zkušenost s podobnou transakcí při vydání ekumenického překladu bible, na něž podstatnou měrou přispěly protestantské biblické společnosti. Pak ale přišel první zádrhel. Příliv zá- padoněmeckých marek se zdál nějakému vlivnému soudruhovi malý a tak sekretariát pro věci církevní přišel s požadavkem, že se bible bude tisknout, ale jen podle západoněmeckých tarifů. A to ne že by zaručoval stejnou kvalitu papíru, tiskařských barev, vazby, nebo že by mu leželo na srdci zvýšení mezd tiskařským dělníkům; daleko pravděpodobnější vysvětlení skýtá lidové přirovnání k dojné krávě. Církevní pomocné organizace v současné době financují pouze oprávněné požadavky detailně rozpracovaných projektů, jejichž uskutečňování se dá prověřovat. Nedopouštějí se chyb z padesátých let, kdy se jen posílaly peníze na čestné slovo či podpis nějaké osobnosti. Za těchto okolností není divu, že se vedoucí Evropského pomocného fondu chtěl na místě přesvědčit a projednat důvody zvýšení požadavků, ovšem i další otázky, jako — na jaké účely půjdou peníze získané prodejem nových biblí? Kdo bude rozhodovat o jejich použití? Na které potřeby katolické Církve v Československu jich bude použito? Taková, ve svobodných zemích naprosto běžná kriteria byla asi považována čs. úřady a jmenovitě sekretariátem pro věci církevní za nepřístojné vměšování do vnitřních záležitostí, a tak prostě odmítly udělit prelátu Reitzerovi vstupní vízum. A to nikoli jen jednou jaksi nedopatřením, ale po celá čtyři léta. O posledním odmítnutí vstupního víza vedoucímu Evropského pomocného fondu informuje Kathpress ze 6. března. Minulý rok — 29. května — nebyla »glasnost« v módě, a tak ing. Janků, vedoucí sekretariátu pro věci církevní, »informoval« posluchače českého rozhlasu, že »pan kardinál Tomášek se rozhodl vydat Písmo svaté ve stotisícovém nákladu, a to se zahraniční finanční podporou«. Avšak »zahraniční partner prý nedodržel své slovo, a proto se už v listopadu minulého roku musel sekretariát pro věci církevní obrátit na pana kardinála se žádostí, aby urgoval dodrženi finančního příslibu«. V diplomacii vládne jedno nepsané pravidlo, že k vyjednávání se posílá osoba, která je přijatelná druhé straně. Poslat na vyjednávání osoby, jejichž církevní profil je přinejmenším hodně pošramocen, a leckde i nepřijatelný, je přece jen trochu víc než diplomatický ’’faux pas”. Kněžské sdružení ”Pacem in terris”, na pokyn sekretariátu pro věci církevní, se zapojilo do celé záležitosti se zvýšenou horlivostí. Důvěra je křehká věc a velmi obtížně se znovu získává. Uvedené kněžské sdružení bylo dekretem kongregace pro klérus "Quidam episcopi” z 8. března 1982 výslovně zakázáno a jeho další existence spočívá na otevřené neposlušnosti — vyjádřeno v běžné politické terminologii: na radikální úchylce — a církevní kruhy v západních zemích v něm vidí trojského koně ke zničení církve. Stačí už jen příklady z oblasti náboženské literatury. Za své lokajské počínání si vysloužili od Božího lidu v Čechách a na Moravě mírně ironizující název ”pax- terriéři”. Do jejich rukou byla svěřena Česká katolická charita i Ústřední církevní nakladatelství v Praze, jejichž prvním úkolem bylo postarat se o dostatek výtisků Písma svátého pro každou rodinu, ba pro každého křesťana, a ne si vydávat jen lidové kalendáře a přednášky svých prominentních členů. Stejně je tomu i s šestistránkovým týdeníkem ’’Katolické noviny”, jimž chybí tolik do úrovně, aby mohly být opravdu katolickými, že jim REPORTÉR 3/87 23 [pageend23]musel kardinál Tomášek odejmout církevní schválení. A když prvního července 1986 ředitel sekretariátu pro věci církevní, František Jelínek, vydal prostou vyhlášku o přijímání náboženských publikací ze zahraničí, neozval se z řad těchto přehorlivých obránců práv chilského, jihoafrického, haitského, filipínského lidu ani náznak námitky. Cum tacent clamant. Mlčí-li, souhlasí. Podle oné vyhlášky potřebují církve a organisace přímo řízené SPVC MK ČSR (sekretariát pro věci církevní ministerstva kultury ČSR) výslovný souhlas k dovozu náboženské literatury; nebudou závislé jen církve, nýbrž i jednotlivci (od té doby totiž jakoukoliv knižní zásilku cenzura zabavuje), na soudruhu Bohumilu Práchenském, který má jistě patřičné teologické znalosti a kulturní přehled po náboženské literatuře v jiných zemích, že spravedlivě posoudí její úroveň, aby snad nenarušovala zásady náboženské snášenlivosti, či nebyla na úhonu diskriminovaným ateistům. Na žádném z mnoha zasedání zmíněné kněžské organisace se nejednalo, ba ani se nepozvedl jediný hlas či pouze dotaz, zda tím nejsou oklešťována už tak okleštěná základní práva katolíků. Naproti tomu se sepisovaly protesty proti pošlapávání práv lidu v hodně vzdálených zemích, nebo se rodily takové velkolepé plány na ’’šíření evangelia” jako návrh vytisknout o 50 tisíc výtisků bible navíc a prodávat je v zahraničí za tvrdé valuty, které by ovšem inkasovala Česká katolická charita. A kdo ovládá tuto organisaci, bylo už řečeno. Nebýt této ’’služby” onoho politováníhodného kněžského sdružení, nemuselo ležet připravované Písmo svaté vytištěno v olově, ale mohli si v něm čítat a z něho meditovat čeští a moravští katolíci, jak by to rádi dělali v rámci právě probíhajícího Roku Písma svátého. Myslet si, že otec kardinál Tomášek, který jinak slouží za hlavní hromosvod všech hněvů a nelibostí sekretariátu pro věci církevní, bude dobrý jen k tomu, aby ’’zahraniční partner” (jak ing. Janků cudně zatajuje západoněmecké a rakouské biskupy) poukázal hezkou řádku statisíců marek a nestaral se, zda jich bude použito opravdu pro potřeby církve v Čechách a na Moravě, patří do oblasti naivity, ne-li něčeho horšího. Vatikán, jaro 1987 ■■■■■ JOŽKA STANĚK DŮVĚRA? - NEBO HLOUPOST? Velká kasárna, chráněná ze čtyř stran drátěným pletivem. V jednom rohu areálu nízká budova bez oken. Pouze ze střechy čni několik větracích komínkú — sklad zbraní a střeliva. V rohu na druhé straně vjezd, kde mají službu dva vojáci; třetí, jejich velitel, sedí ve strážním domku, nohy na stole, v ruce obrázkový časopis s hezkými slečnami. Je šest hodin večer. K bráně přijíždí krytá dodávka. Jeden z vojáků přistoupí k okénku u řidiče. »Vezu maso do kuchyně.« Služba přikývne, pokyne kamarádovi a ten zvedne závoru. Auto vjíždí do areálu. Obě služby se věnují dalšímu pozorování kolemjdoucích, z kteréžto zábavy byly vytrženy vjezdem dodávky. Za půl hodiny jede auto zpět. Bez jediného dotazu bez kontroly se závora znovu otevře. Řidič pokyne úsměvně vojákům, ti pozdrav opětují. Za několik vteřin není po dodávce ani stopy. Ani číslo auta ani osádka vozu nejsou službě známy, ba oba se rozcházejí ve značce a barvě vozu . . . Druhý den ráno vidí kdosi, že zámek u vstupních dveří zbrojnice je uražen. Alarm! Pozdě. Kontrola zjišťuje, že chybí 75 velkorážních rychlopalných pušek, několik stovek ručních granátů, pár tisíc nábojů. Část lupu se později najde, ale kolem pachatelů je ticho. Zprávy v tisku tuto otázku opatrně obcházejí. Stalo v Haarlemu, únor A.D.1987. Nevím, jaká je ostraha ve Švédsku;fakt je, že tam počet podobných krádeží v mo- bilizačních bunkrech přesahuje vysoko počet jednoho sta. Kořist? Zbraně, radia, trvanlivé potraviny, uniformy. Téměř nic se nenajde. Při bližším šetření se přijde na to, že »shodou okolností« takřka všem vloupáním předcházel průjezd sovětských nákladních vozů s označením TIR. Švédské vojenské autority míní, že krádeže jsou prací vyškolených posádek těchto vozů. Zcizený materiál může sehrát v případě ohrožení země rozhodnou úlohu ve zmatku, který by nezvratně vypukl. Na hranicích americké vojenské základny u Stuttgartu stojí již několik dnů východoněmecký TIR Deutrans. Při »opravě motoru« vznikne požár, který pomohou hasit i američtí vojáci. Při této příležitosti se najdou v autě velmi citlivé odposlouchávací aparáty — tak citlivé, že bylo možno sledovat klapot psacích strojů na základně. Rumunský TIR přejíždí holandské hranice u Aachenu. Jako konečnou stanici má určen Rotterdam. Na cestu z hranic do přístavu — 220 km — potřebuje plných 5 dnů. Jeho trasa je vedena kolem kasáren a vojenských skladů u Tilburgu a Bredy, jakož i kolem dalších několika střežených základen. Je zajímavé, že vždy tam je nutné zvednout kapotu a opravovat motor. Holandská služba vůz sleduje a při kontrole na místě určení vyjdou z fotoaparátů s teleobjektivy velmi zajímavé snímky. Zajímavé z hlediska rumunské vojenské špionáže. Vezmeme-li v úvahu, že západní Evropou brázdí denně 2000 TIR-vozů, z nichž polovina má odborně školenou posádku pro zjišťování různých víceméně tajných informací, můžeme si živě představit, jaká škoda na obranném systému Západu je páchána. Co zajímá tyto pojízdné špiony? Topografie určitých zemí, nosnost mostu, hloubka vodních toků, délka, šířka a vozovka tunelů, objekty, které poutají pozornost — věže, vysoké stavby, velké mosty. Sledují i vojenská cvičení, výzbroj, výstroj a morálku zdejších vojsk, zajímá je ostraha, která v případě Haarlemu byla nulová. V roce 1984 pořádalo NATO manévry s maximálním použitím elektroniky. Jako přihlížitelé byli pozváni vojenští sovětští odborníci. Generalita pořádajících vojsk byla vyvedena z míry, když vyšlo najevo, jaké znalosti terénu Rusové měli. Jak to ale uhlídat, vezmeme-li v úvahu, že ročně je vypraveno z východního bloku na Západ více než 450.000 (!) transportů? Východní odborníci, kteří vyhledali pobyt na Západě, varují již řadu let před touto špionážní invazí. V roce 1980 prohlásil Ilja Džirkelov, vysoký důstojník KGB: »Všechny sovětské nákladní vozy, které jedou na Západ, mají jako posádku velitele tanků a důstojníky Rudé armády z povolání. Ti soustřeďují informace o každé ulici, křižovatce, mostu.« Marek Grzelinki, polský přeběhnuvší diplomat, doplnil Džirkelovovy údaje tím, že tito vojáci jsou příslušníky »Spetsnaz«, což je specielní komando Rudé armády. O »mírumilovných« úmyslech východních TIRáků si nemusíme vůbec dělat iluze. Bylo zjištěno, že chassis mnohých sovětských vozů mají stejné rozměry jako sovětská vozidla pro převoz taktických raket. Tak mohou šoféři zjistit, zda vozidlo s raketou může v případě konfliktu dosáhnout určitého místa. Začátkem roku 1983 přejel sovětský kolos hranice u Leningradu. Jeho náklad sestával z několika beden herinků. S těmi jel 1400 km daleko do Tromsd, kde je nejdůležitější námořní základna NATO v Norsku. Zůstal celý týden na místě, odkud mohl velmi pohodlně sledovat přijíždějící a odjíždějící lodi. Když to konečně Norové objevili, měli Rusové připravenou výmluvu, kterou Norové akceptovali, a vůz se mohl vrátit se špionážním materiálem (a i s herinky) zpět do Sojuzu. Tento — řekněme — chaos trval do nedávna, kdy se podařilo norskému generálu Bergovi přesvědčit obranný pakt NATO k zásahu. V mezinárodním ustanovení o cestách vozů s označením TIR stojí: »Pro cesty vozů označených TIR mohou celní úřady jednotlivých zemí stanovit trasu a časový limit.« To je nyní konečně uplatňováno. Ovšem Rusové toto ustavovení důsledně uplatňují již od samého začátku, kdy smlouva byla v roce 1949 podepsána 42 zeměmi. Ale — proč to muselo trvat zde na Západě tak dlouho a kolik škody, která se může v budoucnosti vymstít, bylo způsobeno? (Sestaveno dle informací záp. časopisů.) BBB fructus TRÄDGÁRDSGATAN 2 GBG -031-130129 FIT FOR LIFE OVOCNÁ CUKRÁRNA V GOTEBORGU VÁM NABÍZÍ: ovocné polévky, ovocné speciality, ovocné zmrzliny, ovocné dorty NA VAŠI MILOU NÁVŠTĚVU SE TĚŠÍ RODINA LINKOVÁ TRÄDGARDSGATAN 2 411 08 GOTEBORG Telefon 031 / 130129 24 REPORTÉR 3/87 [pageend24]ANTONÍN KRATOCHVIL ČTVRT STOLETÍ OD ÚMRTÍ SPISOVATELE JAROSLAVA DURYCHA Loni 2. prosince uplynulo sto let od narození výrazné osobnosti české literatury mezi dvěma světovými válkami, spisovatele, básníka a esejisty Jaroslava Durycha. Letošního 7. dubna uplynulo 25 let od jeho smrti. Durychův význam se zrcadlí nejlépe v ideovém vývoji katolické kultury od vzniku republiky až do roku 1939. Katolicismus po vzniku československého státu byl v defenzivě. »Katolíci budou mít tolik práv, kolik si jich vybudují,« prohlásil president T. G. Masaryk. Hierarchie se v minulosti angažovala pro podunajskou monarchii. Zrcadlilo se to více v městech než na venkově, který zůstal věren katolické tradici, více v Čechách než na Moravě, která se stala po válce — dík iniciativě kněze dr. Jana Šrámka — centrem katolicky orientované Lidové strany. Její nekompromisní demokratickou linii zrcadlí osobnost Šrámka, který byl nepřetržitě od vzniku republiky až do komunistického uchvácení moci v roce 1948 ministrem všech vlád a za války v Londýně zastával funkci předsedy vlády. Vývoj v oblasti katolické kultury šel obdobnou, i když ideově nejednotnou cestou. Zatímco v předválečné katolické kultuře — až na malé výjimky — dominovaly osobnosti církevní, po válce bylo katolické inteligenci první republiky jasné, že laici musí převzít ideovou základnu kulturně-náboženské scény. Centrem se stala Stará Říše, kde dík Josefu Floriánovi (1873-1941) ze skromných začátků se vyvinulo významné nakladatelství a překladatelské středisko, které uvádělo do české literatury všechny významné křesťansky orientované osobnosti západních a severských literatur. Tímto Florianovým kulturním centrem prošli prakticky všichni katoličtí spisovatelé první republiky. Prošel jím i integrální individualista, vojenský lékař dr. Jaroslav Durych, brzy se však s touto skupinou rozešel, nicméně Stará Říše a její »Dobré dílo« zanechalo, především v jeho poezii, stopy. Ve třicátých letech si vytvořil Durych vlastní skupinu kolem revue ’’Akord”, kterou vydávalo nakladatelství Ladislava Kuncíře v Praze. Durych byl jedním z prvních, který dal podnět ke studiu české barokní kultury a přispěl k revizi negativního postoje předešlé pozitivistické generace. Durych sám překvapil celou tehdejší kulturní scénu mohutnou historickou trilogií z období baroka ’’Bloudění” (1929), které bylo odměněno státní cenou. Vedle dominující postavy vévody frýdlantkého, Albrechta Václava z Valdštejna, je to milenecký pár dvou rozličných vyznání: českého kacířského emigranta Jiřího Kajetána a katolické Španělky Andělky, »ti symbolicky zosobňují tragický vztah domácího podléhajícího protestantství a katolické reformace s kořeny rozprostřenými po románském západě evropském i jihoamerickém.« Bloudění předcházela Menší valdštejnská trilogie Rekviem (Kurýr, Budějovická louka a Valdice) — (1928). I toto dílo dosáhlo řady uznání a vyznamenání. V této souvislosti je nutno poznamenat, že v následujících letech byli to katoličtí spisovatelé, kteří podobně jako Durych odeově vyšli ze Staré Říše, byli odměňováni Státními cenami (Josef Knap, František Křelina, Jakub Demi a z mladší generace básník Jan Zahradníček). Není proto divu, že na konci první republiky dvacet let bojů o postavení katolické kultury v ČSR přineslo uznání a ovoce ze strany státních představitelů. Bylo to Svatováclavské milénium 1929 a Celostátní sjezd katolíků v roce 1935. Vyvrcholením byla evropská výstava Pražské baroko 1600 — 1800, kterou uspořádala Umělecká beseda ve Valdštejnském paláci v Praze, jejím protektorem byl sám president republiky Edvard Beneš a čestné předsednictvo tvořili předsedové vlády, sněmovny a senátu Národního shromáždění ČSR, ve výboru byli zastoupeni všichni členové vlády. Na všech těchto událostech je Durychův podíl neoddiskutovatelný. Durych, který byl plukovníkem zdravotní služby čs. armády, byl integrálním stoupencem ideového středu, ve kterém se pohyboval od levého křídla k pravému, ovšem nikdy střed neopustil. Měl totiž neobyčejně vyvinuté silné sociální cítění, altruistický poměr k člověku. Kořeny je nutno hledat v jeho mládí, kdy úplně osiřel, ale také v jeho válečné lékařské službě, kterou chápal jako samaritní. To se zrcadlilo nejen v jeho básnickém díle od Žebráckých písní (1925) až po poslední prózu Boží duha (1969), kde zazněl také výrazně tón, volající po lidských právech. Tématem knihy, které až do Pražského jara 1968 bylo tabu, byla lidská tragedie z čeko-německého pohraničí v roce 1945. K objektivnímu obrazu Durycha je nutno připomenout, že byl jedním z prvních, který s několika profesory teologických fakult navázal katolicko-židovský dialog. Z tohoto dialogu vyšlo pak přátelství s Pavlem Eisnerem, který přeložil Durychovu trilogii Bloudění do němčiny a přispěl zčásti k tomu, že Durych byl jedním z kandidátů na Nobelovu cenu, kterou ovšem nedostal, podobně jako Karel Čapek. Dále z tohoto dialogu vzešlo hluboké přátelství se spisovatelem a žurnalistou dr. Alfrédem Fuchsem, který zemřel v Dachau 1942. Po válce vyšlo několik Durychových próz a v sedmém vydání Sedmikráska (1948, poprvé 1925), dílo, které je oslavou chudoby a lásky i oběti. Po komunistickém uchvácení moci v roce 1948 bylo brzy dáno celé Durychovo dílo na index. Komunističtí ideologové mu nezapomněli jeho polemiky v třicátých letech s básníkem Stanislavem Kostkou Neumannem a s pozdějšími poúnorovými ministry Zdeňkem Nejedlým, Václavem Kopeckým a Ladislavem Štollem. Ediční politika se poněkud uvolnila po II. sjezdu Svazu čs. spisovatelů v dubnu 1956. Slova básníka Jaroslava Seiferta, pronesená na sjezdu s velkým osobním rizikem , nezapadla: »Jsem přesvědčen, že je naší povinností přistoupit ihned k odčinění křivd : vyzvěme umlčené a neprávem vyloučené básníky ke spolupráci. Nečekejte, až přijdou sami a budou prosit; sotva by přišli, neboť není hodno básníka, aby prosil . . .« Ke konci roku 1956 vyšla znovu Sedmikráska s doslovem významného kritika Františka Goetze v brněnském svazovém nakladatelství Blok a v roce 1957 vyšly ve vydavatelství Lidové demokracie v Praze knihy bizarních próz Tři dukáty (naposledy v Praze 1986, poprvé 1919) a Kouzelná lampa (poprvé 1926). V roce 1957 se stal Durych terčem útoků stranických propagandistů a v téže době — ironií osudu — označil Durycha polský list Kierunky »za největšího spisovatele soudobého Československa«. Pak nastalo opět mlčení kolem Durycha. V době obrodného procesu v roce 1968 a jeho doznívání v roce 1969 byl Durych jedním z nejvíce vydávaných autorů. Prakticky vyšla všechna hlavní beletristická díla Durychova — od velké valdštejnské trilogie Bloudění až po beletristický epilog, román Duše a hvězda. Příběh o chudé dívce fabričce, proslulé lidskou obětavostí. Román z dělnického prostredí, bez falešného bojovného třídního patosu socialistického realismu. Zůstává nepochopitelnou skutečností, že vrcholné Durychovo prozaické dílo Služebníci neužiteční, s výjimkou prvního dílu, nikdy nevyšlo v Československu. Tuto eklipsu české literární skutečnosti smazala teprve v roce 1969 Křesťanská akademie v Římě. Děj románové tetralogie se odehrává v poslední třetině XVI. století. Dramatickým nositelem děje je syn císařského štolmistra a české matky Karel Spinola, který vstupuje do řádu Tovaryšstva Ježíšova a odchází jako misionář na Dálný východ. »Život Spinolův byl příliš krásný a proto jeho oběť — sine sanguine —, jeho smrt v plamenech v Japonsku, nemohla být všední.« »Služebníci neužiteční nám znovu dokázali, že česká literatura není literaturou provincionální, literaturou jen malého národa, ale literaturou světovou,« jak zdůraznil Josef kardinál Beran na kongresu Křesťanské akademie. Zatímco sté jubileum Durychova narození bylo oficiálním tiskem ignorováno, připravil kritik Ladislav Jehlička (vězeň českého stalinismu) významný sborník z Durychových textů: ’’Jaroslav Durych — sté výročí básníkova narození”, samizdat, Praha, 1986, str.189. Literární analýzu tohoto sborníku napsala Eva Kantůrkové. V krátkých obdobích »tání« se komunističtí kritikové dokázali vyrovnat s drobnými Durychovými prózami oslavujícími chudobu (”Tři dukáty”, ’’Sedmikráska”), ale nikdy neměli tito literární pseudomarxisté a pistolníci (Hájek, Buriá- nek, Hrabák či Hrzalová) odvahu postavit se čelem k jeho filosofii českých dějin, jak se zrcadlila v Durychových vrcholných dílech. Dokázal to ovšem s velkým obdivem pro Durycha filosof Jan Patočka v úvodu k německému vydání ’’Boží duhy”. Škoda, že tento vynikající Patočkův esej, který napsal německy, je tak málo znám, a pokud je znám, tak je úmyslně na obou stranách ostnatého drátu přehlížen. (Jaroslav Durych: Gottes Regenbogen, edice Postyla Bohemica, Kostnice 1975. Patočkův text je úvodem k tomuto Durychovu dílu, str. 3 až 15.) Dne 7. dubna 1987 uplynulo 25 let od smrti Jaroslava Durycha. mm OTA ULČ VE ŠVÝCARSKU Koncem května přijede na krátký čas do Švýcarska náš stálý redakční spolupracovník, ale i přispěvatel do jiných exilových časopisů a autor četných knížek, Ota Úlč. Všichni, kdo si s ním budou chtít popovídat event, si jím nechat podepsat jeho knížky (i ročenku Reportéra 1987 »My a oni . . .«), budou mít možnost tak učinit v sobotu 30. května od 20. hod. v literární kavárně ROXY v Luzernu. mh REPORTÉR 3/87 25 [pageend25]TOMÁŠ KRYSTLÍK KDO A PROC DNES VSTUPUJE DO KSČ Zdá se, že dost lidí žije v růžové představě, že morální vady lidí v Československu, vyvolané přímým či nepřímým vlivem působení reálného socialismu, je něco lehce napravitelného v okamžiku, kdy pominou příčiny to vyvolávající. To snad mohlo s jistými omezeními platit do roku 1968, dnes již nikoliv. Hlavním důvodem je, že dříve byl socialismus se všemi negativními znaky většinou odsuzován, zatímco dnes je realita života v socialismu většinou lidí akceptována — zvnitřněna formou změn v systému hodnot individua. Pociťovaná polarizace do roku 1968 na nás, nekomunisty, a na ony, komunisty; se změnila na polarizaci typu »my s průměrnými« (rozuměj dostatečnými) příjmy, a »oni, kteří žijí v přepychu«. Vstoupil-li dříve někdo do partaje, byl za to téměř vždy okolím odsuzován; dnes se to považuje za účelové jednání utilitaristického typu. Dříve tento krok mohl přinést značné výhody, dnes, pokud se nad tím zamyslíme, výhody malé, nestojící — až na výjimky — za tu námahu. Těmi výjimkami je mocný příbuzný, který vás vytáhne nahoru, nebo vaše mládí, spojené s dnes nezbytným vysokoškolským vzděláním, které vám umožní při splnění předpokladů uvedených níže, si kariéru doslova »vysedět«. Zapomíná se, že dnes partajní legitimace zprostředkovává výhody pouze ve spojitosti s příslušným školním vzděláním, což je pravidlem i v případech nepotismu. Časy, kdy stačil jen vhodný původ v kombinaci s »rudou knížkou« na post ředitele, jsou nenávratně pryč. Má-li dotyčný požadované vzdělání, musí ještě přesvědčit nadřízené, že je sice schopný, ale ne natolik, aby je mohl v budoucnu svými schopnostmi nebo ambicemi ohrozit. Nezvládne-li to, můžeme pak často pozorovat avancování na vrchnost přijatelnějšího nečlena KSČ, který nesmí mít škraloup z prověrek v roce 1970, na úkor schopnějšího partajníka. Takže větší šance mají a budou mít méně schopní až neschopní a v každém případě dobří herci. Tento fakt kandidátům na členství v partaji jaksi uniká, i když při troše pozorovacího talentu a přemýšlení by to mělo být i jim jasné. Dalším motivem vstupu do partaje bývá touha po moci a po vyšších příjmech. Průměrná diference mezi platy vysokoškoláků partajníků a nepartajníků se stejnou praxí z titulu vyššího postavení v podniku je asi dvě až tři stovky, zřídka pět a šest set korun netto. A to je ve státě, kde nákupy na sobotu a neděli přesahují dvě stovky a litr benzínu stojí 8 nebo 9 Kčs, poněkud podstatný přírůstek. Vstup do partaje v představě, že budu moci dokázat více pro veřejné blaho, nebo aby tam převážili slušní lidé, patří k idealistickým bludům. Ti, kteří tento nesmysl hlásají, prokazují tím vlastně, že nejsou kovaní po ideologické stránce, že jim jaksi unikl princip demokratického centralismu. Stát se členem kvůli dětem, aby se dostaly na školu podle svého výběru, nepomáhá tam, kde počet uchazečů značně převyšuje směrná čísla pro přijetí. Traduje se také, že třetí nabídku ke vstupu do strany není radno odmítnout. To je jen výmluva, zastírající nepevnost zásad. Jediným racionálním důvodem pro vstup je šance stát se kandidátem věd, což dnes bez partajního členství nejde. Zajímavé je, jak všichni kandidáti členství dokáží svorně v sobě potlačit vědomí zločinů padesátých let, pokud ovšem o tom něco vědí; a nevadí jim, že budou ve stejném spolku s vrahy, ve spolku, který je tím vinen. Indoktrinace na rozdíl od období do roku 1968 zaznamenává dnes velmi solidní výsledky. Byl zesílen ideologický tlak na děti již v předškolních zařízeních, což je velmi významné, protože účinky indoktrinace se nedají v tomto věku rodiči dost dobře kompenzovat pro hrozící nebezpečí vyzrazení samotným dítětem. To by samo o sobě nebylo tak hrozné ; daleko horší je skutečnost, že dětem imprimo- vané bludy nemá kdo vyvracet. V.tomto ohledu byla situace v 50. a 60. létech daleko příznivější, neboť rodiče byli pamětníci demokratického systému v první republice, kteří stačili předat své názory a zkušenosti dětem v roli pedagogů, kteří — na rozdíl od dnešních — ještě něco znali i mimo svůj obor, zprostředkovali jim vše, co mohli. Dnešní rodiče nejen nemají dostatečné všeobecné znalosti a rozhled, ale ani představu, jak by to mělo vypadat v demokratickém státě, kromě dvou omílaných frází — svobody cestování a svobody voleb. To vše nejen nezabraňuje, ale přímo podporuje účinnost státní indoktrinace dětí. Stav je dnes takový, že obyvatelstvo ČSSR tuší, že to, co jim stát předkládá k věření, není tak docela pravda, ale nakolik je na tom pravdy či nepravdy, již nedokáže většinou posoudit. Výjimkou jsou při poslechu zahraničního vysílání aktuální události. Loni jsem byl svědkem dotazu jedné emigrantky z ČSSR, mající již německé občanství, když se po roce pobytu zde tázala svého strýce: »Strejdo, musím tady jít taky volit?« Dalších příkladů snad netřeba. Dnešní zkušenosti ukazují, že vyšší vzdělání je balast a v mnoha případech značně finančně nevýhodné. Poukázku na nejnižší plat mají právě středoškoláci, čímž se stává ono gros vyššího vzdělání v Československu naprosto neatraktivní. Teprve vysokoškoláci mají platy srovnatelné s dělníky. Ostatně novodobí zbohat- ' líci, tyjící většinou z podvodů a z nedostatků trhu, většinou žádné vzdělání nemají, lépe řečeno jejich úspěch není závislý ani na vzdělání, ani na stranické legitimaci; kromě stranických špiček ovšem. Dnešní boháči nejsou vnímáni ostatními jako něco opovrženíhodného, jako dříve při platnosti jiné polarizace byli posuzováni komunisté, nýbrž je k nim vzhlíženo se skrytou či zjevnou závistí se snahou se jim připodobnit, dostat se mezi ně. Nemožnost ovlivnit věci veřejné vehnala obyvatelstvo spolu s jeho vlastními zkušenostmi do konsumního způsobu života, což se po čase u většiny obyvatel projiko- valo do systému hodnot jedince jako preference hmotných statků. Menšina našla únik před realitou příklonem k náboženství nebo mysticismu. Nyní si na okamžik představme, čistě teoreticky, že by přes noc zavládla demokracie. Co by se asi stalo? Pravděpodobně by byl svobodný tok informací přibrzďován autocenzurou, neboť represe po roce 1969 jsou ještě v živé paměti. Trvalo by dlouho, než by lidé uvěřili, že jde o trvalý jev, po němž už nebudou následovat represe. Situace by nebyla nepodobná situaci v dnešním Maďarsku, kde lidé ještě váhají ve větším měřítku něco soukromě podnikat z obavy z budoucího zestátnění nebo združstevnění. Také nemůžeme doufat, že postoje tvořící hodnotový systém jedince, který řídí jeho chování, se v dohledné době změní, protože právě tyto postoje jsou vůbec nejodolnější změnám. Uplatňuje se zde mimo jiné mechanismus tzv. obrany sama sebe, kdy dotyčný jedinec vynakládá enormní úsilí přesvědčit sebe a své okolí, že zpochybněný postoj byl správný nebo převážně správný, a to i v tom případě, kdy fakta jej úplně vyvracejí. Cílem tohoto jedincova snažení je zachování si sebeúcty sám před sebou a úcty vykazované v nějaké formě okolím. Změny těchto postojů a tudíž i morálky lidí budou velmi pomalé a v kombinaci s působením negativních zkušeností s čistkami a politickými procesy normalizačního údobí ještě pomalejší. Nezapomínejme také, že dnešní generace školáků je už natolik indoktrinovaná, libo zda rodiči či skupinami vrstevníků, kteří jim předávají fylogenetickou zkušenost a vzorce chování, nebo státem; že je velmi pravděpodobné, že si nejen podrží už vytvořený systém hodnot, ale že jej i předají svým dětem. Díky působení i jiných vlivů měly by teprve tyto děti našich dětí mít naději se alespoň částečně z tohoto marasmu vymanit. ■■■■ CENA MARKA TWAINA Letos poprvé byla udělena »Cena Marka Twaina«, která bude udělována každým druhým rokem literáty 62 universit ve 36 zemích, sdružených ve »World Humor and Irony Membership«, za literární díla, která humorem a satirou bojují proti násilí a demagogii. Cenu obdržel Vladimír ŠKUTINA za svou esej »Humor pro lidi a lidi pro smích. Smích proti násilí a demagogii a humor .proti hlouposti«. ■ VLADIMÍR VEIT ŠLA NANYNKA DO ZELÍ Ke konci roku 1984 vyšlo 73. čisto »Svědectví«, které uveřejnilo několik parodii na téma »Šla Nanynka do zelí«, aneb, jak by tento text lidové písně z Prácheňska otextovali různí autoři. »Svědectví« oznámilo, že tyto textové kreace byty nalezeny v pozůstalosti Jiřího Voskovce, aniž by se vědělo, odkud a od koho je dostal a aniž by se vědělo, kdo je vlastně napsal. Chodi! jsem v té době po Vídni a poroučel jsem si velice důrazně, že už nikdy nebudu psát muziku na cizí texty, a to i kdyby se mně líbily sebevíc. Zjistil jsem totiž, že takové skládání jde na konto mého vlastního psaní a s tím jsem byl už delší dobu velice nespokojen. Osud se ale proti mně spiknul, a to timto už výše zmíněným časopisem a s jakýmsi panem Šindelářem z Austrálie, který se v té době, shodou okolností, náramně bavil psaním dalších Nanynek. V roce 1978 jsem měl vyjednáno s Jiřím Voskovcem, že společně uděláme k určité příležitosti společně jednu písničku. On text a já muziku. Bohužel z toho ale potom pro jeho zaneprázdnění sešlo. Snad mně ale alespoh takhle posmrtně něco přihrává, pomyslel jsem si a chechtající jsem se pustí! do zhudebňování Nand z jeho snad odkazu. Pak jsem je rychle nahrál, rozmnoží! na kazety a poslal do světa jako PF 85. Brzo mně odepsal Josef Škvorecký a jestli přej z toho bude deska ? To mně do té 26 REPORTÉR 3/87 [pageend26]doby vůbec nenapadlo, ale hned mi to připadlo jako velice šťastná myšlenka. Měla ale jeden háček, Nanynek ve »Svědectví« nebylo na celou dlouhohrající desku dost. Přesto jsem se ale rozjel s tím, že další texty už nějak dopíšu a nebo dopíšem s kamarádama. Vladimír Skutina se na svém turné po Austrálii setkal s oním již zmiňovaným Šindelářem, který se na jeho přímluvu vytasil se svými parodiemi a já měl najednou milejch Nand víc než dost. Teď ještě zbýval obal. Vybaví-H se mně v hlavě Praha šedesátých let a období pozvolného politického tání, okouzlení z několika prvních udělaných písniček a pár dalších důležitých věcí, patři mezi ně, vlastně bohužel patřilo, obstarat si každý týden včas nové čisto Dikobrazu a pak se velice radovat a dívat se na to, co tam bylo nového namalováno od Pavla Kantorka. Ale to už jsem se chechtal s celým národem, protože jsem potom ani v mnoha následujících letech nepotkal nikoho, kdo by nemiloval ten svět, který on, na stránkách tehdy opravdu humoristických novin vytvořil. Nevím o kolik vzrostl tehdy díky jeho vtipům náklad tohodlenctoho týdeníku, ale muselo to být o dost. Kolik jen já jsem znal Udí, kteří sbírali a vystřihovali si jeho vtipy. Znal jsem i takové, kteří nosili pořád štůček těchdíe- těch srandiček pořád při sobě. A potom tato doba definitivně skončila a přijely tanky, které nás »osvobodily« nejen od těchto vtipů. Příští rok v létě jsem se na břehu Sázavy, v jedné trempské hospodě dozvěděl, že Kantorek je na stálo v Kanadě. A až po mnoha a mnoha letech jsem se s jeho kočkami a myšami začal znovu setkávat, když jsem viděl ty nalepené obrázky v sešitech, které si sebou Udi vzali na pustý ostrov, do exilu. Takový člověk by měl namalovat obálku na tuhle kazetu, říkal jsem si. A pak jdu jednoho svěžího rána přes vídeňský park, který se jmenuje Karlovo náměstí, ráno je svěží a já jsem rád na světě. Několik krasavic se na mne samo od sebe směje, prostě pohoda. Pod rozprašovačem vody na trávnících se koupou vrabci a kosové a najednou jako by ani emigrace nebylo, a když, tak jen v těch růžových barvách a duhách. Taky mám pocit, že po trávníku běhají ty kočky a myši od toho český- ho kluka žijícího v Kanadě, kterej je ale teď právě ve Vídni a ptá se mi: »Tak co, jak se ti líbí to, co jsem ti namaloval?« To už ale sedíme v báru, kecáme o Praze a o všem možném, pijeme skvělý rakouský pivo a najednou jako by ty myši skutečně začaly běhat po stole. A tak tedy, jako se mně líbilo a líbí, co maluje Pavel Kantorek, přál bych si, aby se i vám tyhlety písničky zamlouvaly. a b a STANISLAV KOMÁREK VLADIMÍR VEIT ZPÍVÁ VILLONOVY BÁSNĚ Paříž v době François VHÍona, intelektuální metropole Evropy, cítila otřes zásadních hodnot a pravd velmi brzy a velmi silně. Villon je postava zdánlivě plná rozporů, odchovanec elitní školy i pařížského podsvětí, prominent i kriminálník, návštěvník katedrál i putyk s nevalnou pověstí. Jeho víra i jeho noční eskapády jsou stejně opravdové, právě tak jako jeho smysl pro humor i obecně lidskou mizérii. Za nejedním sebeironizujícim úšklebkem se skrývá smutek a obava z budoucnosti, která nebyla tehdy o nic pochopitelnější než je dnes. Ne nadarmo se u Villona vrací téma smrti — přehledný a útulný středověký kosmos se jemu a jeho současníkům rozpadá před očima a každý z nich na to reaguje po svém. Později vidí svět podobnou optikou i Hieronymus Bosch — svět jako karneval, plný skrytých symbolů a marnosti. Je celkem jedno, že dnes nemůžeme přesně stanovit, které z jemu připisovaných básni skutečně napsal a jak zněly melodie, na něž byly v jeho době zpívány. Je mnohem zajímavější zaposlouchat se do zhudebněné podoby jeho veršů, jak je zpívá Vladimír Veit. Jistě vám neujde určitá vnitřní spřízněnost mezi básníkem a jeho interpretem. Kazetu s Villonovými básněmi, stejně tak jako "Šla Nanynka do zeli" a "Tak už jsem tady s tím vápnem, pane Werichu!" možno objednat na: ALFA, Einwanggasse 17/2/3, A-1140 Wien. ■■■ HELENA KOSKOVÁ PROLUKY BOHUMILA HRABALA Vyprávění bylo v celém Hrabalově díle prostředkem magického zaklínání skutečnosti, proměňování často bezvýchodné a neutěšené životní situace v řetěz zábavných, groteskních historek, které fantazií a humorem pomáhají lidem překonávat existenciálni strach ze života a smrti. Hra- balův vypravěč hovoří, aby hovorem zapomínal, aby neustále uskutečňoval krédo pábitele, které autor dává natisknout na parte strýce Pepina: »Ten svět je k zešílení krásnej, ne že by byl, ale já ho tak vidím.« Zdůrazněním funkce vypravěče a vyhraněně hovorové češtiny, čerpající inspiraci z lidového prostředí, podtrhuje rozpětí mezi skutečností a vyprávěním. Jeho texty záměrně vzbuzují dojem nehoto- vosti, spontánního, nekontrolovaného proudu řeči, aby přinutily čtenáře stát se aktivním účastníkem jejich dotváření tím, že se asociacemi na základě své vlastní zkušenosti sám dobírá k mnohovrstev- ným a mnohoznačným podtextům autorovy zkratky. Je proto zcela v duchu Hrabalovy poetiky, že v díle, jehož námětem je jeho vlastní život, je vypravěčkou jeho žena. »Proluky«, dokončené v posledním čtvrtletí roku 1985, jsou poslední částí jeho autobiografické trilogie »Svatby v domě«. Jejich rukopis pronikl na Západ a vychází v nakladatelství Sixty-Eight Publishers s doslovem švýcarské bohemistky Susan- ny Rothové, a zároveň v Indexu. »Proluky« jsou v dvojím slova smyslu autorovým vyrovnáním se s lidskou a uměleckou krizí, do které ho zavedla snaha o kompromis s režimem. Jsou vzácně upřímnou výpovědí o vlastní slabosti, jsou zrcadlem, ve kterém »se snaží pochopit sám sebe ... podat obžalobu sebe sama«, dobrat se v minulosti »všech těch událostí, kterých se lekal, které kdysi přikryl a zatarasil křížem krážem přibitými prkny jako rozbitá okna.« (Index, str.51.) Jsou svědectvím o základním, neřešitelném dilematu jeho života: potřebou spisovatele mít možnost tvůrčí práce a kontaktu se čtenáři a současně se vyhnout roli veřejného činitele, která je mu vnucována zvenčí. Jsou zároveň překonáním této krize volbou jediného možného východiska: psát spontánně, bez ohledu na vnější okolnosti a publikační možnosti a proměnit tak svou slabost, své dilema v námět hrabalovské grotesky. V »Prolukách« sledujeme období od roku 1963, kdy se téměř padesátiletý autor konečně dočkává vydání své první sbírky povídek, přes relativně šťastné období pěti let, v nichž může postupně vyjít téměř všechno z toho, co v předcházejících dvou desetiletích psal jen z vnitřní potřeby, bez naděje na vydání. Šedesátá léta mu konečně přinášejí ekonomickou možnost věnovat se tvůrčí práci, cestovat, těšit se z narůstajícího prostoru pro svobodu. Rok šedesát osm ho náhle vrhá do nezáviděníhodné situace »spisovatele v likvidaci«, jenž je předmětem nevítaného zájmu Státní bezpečnosti, zejména když se oslavy jeho narozenin zúčastní Smrkovský a jiní pronásledovaní spisovatelé. Začátek sedmdesátých let je také dobou jeho těžké nemoci a strachu ze smrti. Posun zorného úhlu dává autorovi možnost vidět toto nesmírně dramatické období jeho života s ironickým odstupem, změnit tragickou látku v řetěz volně spojených, groteskních historek a anekdot. Humor knihy je založen na stylizaci vypravěčky jako ženy prakticky založené, soustředěné na konkrétní detail, které je cizí každá falešná abstrakce, ale jejíž stanovisko je také neustále zpochybňováno: nemá pochopení pro literaturu a je pevně přesvědčena o správnosti svých názorů a předsudků. S indiskretností poněkud přízemně založené manželky odhaluje soukromí slavného a čtenáři zbožňovaného spisovatele. Jeho nedočkayost a dětinskou radost z vydání první knihy; jeho vrozenou plachost a nesmělost, kompenzovanou siláckými gesty a ctižádostí být první; jeho strach z každého veřejného vystoupení; jeho závislost na mínění druhých; jeho s hypochondrií hraničící strach z nemoci; jeho neustálou hrůzu ze zásahu tajné policie. Vypravěčku nezajímá spisovatel Hrabal (z jeho díla uznává jen jeho nezralou sentimentální lyriku); její zájem je zcela soustředěn na člověka, ke kterému má sice kritický, ale současně láskyplně chápaný vztah. Instinktivně rozumí mnoha jeho problémům a zdůrazňuje stinné stránky oficiálního uznání, jež vrcholí udělením státní ceny Klementa Gottwalda. Poměr k některým starým přátelům z undergroundu se komplikuje, jeho svět se za- lidňuje novými lidmi. Hrabal se stává proti své vůli kulturně-politickým fenoménem, jsou mu vnucovány různé zjednodušené role, neodpovídající jeho založení. » ... A já jsem nebyla nešťastná, naopak, já jsem byla ráda, že to všechno v v Hájence bylo tak, jak to bylo, protože teď, když jsem uviděla, že můj muž lže, že lhal tím, když říkal, že pravdu bude říkat a dělat, byť za ni zaplatil cokoliv, lhal všem těm svým přátelům, těm básníkům a malířům, kterým dělal přednášky tam v Libni, když byl čas na to, aby mohl říkat co chtěl, když se nosily basy a konve piv, jedly se ty hrozné vepřevé ocásky, a můj muž hovořil o svobodě a o tom, že vlastně spisovatel je nade vším ... a teď, když se můj muž tak a tolik hroutil před tím dělem, o kterém si bláhové myslel, že je tam armády postavily jen kvůli němu, teď jsem já věděla, že jsem sice v tom roce čtyřicet pět přišla o všechno, že jsem byla půl roku zavřená, že jsem makala v cihelně, já, která jsem za nic nemohla, protože mi bylo šestnáct let, ale já jsem se nikdy nehroutila, já jsem se nikdy ničeho nebála, protože já jsem měla jedinou obranu, dejte mi pokoj! Nekecejte mi! ... A já jsem teď seděla v Hájence, pila jsem a dívala jsem se na všechny ty likvidované, jak mají pocit ne viny, ale děsu, proto se všichni tak smáli, proto tolik jedli a pili, ...« (Str. 160.) Osud vypravěčky, jejíž rodiče byli po válce odsunuti do Německa, dává její perspektivě podtóny, navozující složitou atmosféru střední Evropy, kde se jedinec marně brání zásahům Historie do vlastního života. Její snaha vzdorovat, stát se na radu vídeňské tetičky Pišinky »pařížským dortem«, je stejně lidská a křehká, jako snaha jejího muže uvěřit, že spisovatel je nade vším. » ... tetička Pišinka, ta, která REPORTÉR 3/87 27 [pageend27]se uměla nosit jako pařížský dort, nechala si ušít nové nylonové plesové šatečky s volánky ... a na Štědrý večer, když se rozeběhla v předstíraném údivu k vánočnímu stromečku, tak, jak se mihla kolem krbu s hořícími poleny, ty šatečky na ní vzplály ... ty pařížské nylonové šaty s volánky ... shořel i vlající nylonový šál ... a paruka ...« (Str. 44.) Stejným fiaskem skončí i Hrabalova snaha ignorovat dějiny, .vyjet 21. srpna 1968 do Krumlova na svatbu svého přítele Vladimíra Boudníka, a když se mu to nepodaří, domáhat se s panem Maryskou vstupu na výstavu. V přímo následující epizodě setkání s Heinrichem Boellem je téma konfrontace jedince a dějin rozvinuto v otázku individuálního osudu a kolektivní viny a odpovědnosti celých národů. Boell má v Praze 1968 pocit viny jako příslušník národa, který rozpoutáním druhé světové války způsobil příchod Rusů do střední Evropy. Umělecká metafora a zkratka může naznačit, ale plně nevyslovit celou složitost života, vzpírající se jednoznačným výkladům a soudům. Je na čtenáři, aby podle svého založení hledal její smysl a a snad i nastavil zrcadlo své vlastní potřebě nevidět ve spisovatelích lidské bytosti, ale symboly abstraktní kolektivní morálky a odpovědnosti, která však vždy zůstává jen surogátem té skutečné, tedy individuální morálky a odpovědnosti každého jedince. (»Proluky« vyšly v nakladatelství Six- ty-Eight Publishers v Torontu ) ■■as VLADIMÍR KŘÍŽ KDYŽ JSEM DĚLAL DO KULTURY... Toho pošmourného březnového dne jsem přicházel, jako každé ráno, na své pracoviště — do jihlavského kulturního střediska. K zaprášeným a zatuchlým kancelářím bývalého Domu osvěty se chodilo zadem přes dvůr, kolem páchnoucích a přecpaných popelnic. V letních měsících nad nimi poletovala hejna much, které se živily odpadky z restaurace ve dvoře. Kancelářičky se skrývaly za bývalým velkým sálem s jevištěm, změněným později na prodejnu obuvi. Pro nezasvěcené se zdálo být zázrakem, že v době, kdy už téměř všechna místa v muzeích, knihovnách, kulturních domech a podobných zařízeních obsadili výlučně členové strany, tady mohou ještě vegetovat nestraníci. Pro nás to div nebyl. Nikdo z komunistů, kteří hledali hlavně výborný plat za málo práce, se sem nehrnul. Lákavý titul »okresní metodik« obnášel totiž mnoho starostí s organizováním kursů jazyků, vaření, šití a nejrůznějších přednášek za zhruba šestnáct stovek měsíčně. S cestováním vlaky, auty, autobusy i stopem a s vyjednáváním s vedoucími osvětových besed. Většinou se tato činnost blížila pobíhání pošťáků a kominíků po vesnicích i s občasným promoknutím a prohnáním psy. Také na středisku jsme často byli »holky pro všechno« — od skládání frázemi špikovaných a nikým nečtených brožur, které neustále chrlila pečlivě hlídaná malá tiskárna, až po pomocné práce v půjčovně divadelních krojů a masek, záhadně kdysi přičleněné k tomuto obskurnímu podniku. Dnes mě nad schodištěm u prvních dveří zastavil obtloustlý bývalý učitel Bauer, který pohotově nahradil ve funkci starého ředitele. Ten odmítl souhlasit s invazi vojsk Varšavské smlouvy a byl velice rychle penzionován. Ješitný promovaný filolog (svůj titul získal v padesátých létech ve zrychleném tříletém kursu) neváhal tropit bouřlivé scény, pokud někdo z pracovníků zapomněl náhodou uvést na úředních listinách ve zkratce »prom. fil.«. Všeobecně se mu proto říkalo »premouš«. Nevrle na mne zamžoural. Nestraníci byli pro něho skvrnami podniku, jejichž existence v kulturním zařízení byla občasným (a v poslední době stále častějším) terčem kritiky shora. »Pomůžete dnes odvozit našemu řidiči balíky knih do sběrny, je toho hodně!«. Přijal jsem příkaz s povděkem. Od té doby, co vedoucí našeho oddělení odešla na mateřskou dovolenou a do kanceláře se nastěhoval bývalý vedoucí městských kin, trávil jsem raději, pokud to šlo, pracovní dobu kdekoli jinde. Sedmera, nesnášenlivý a záludný mužik, musel v osmašedesátém odejít ze služeb Státní bezpečnosti pro jakési dávné hříchy — proslýchalo se o něm, že prý mučil vězně. Ale hbitě se otřepal a brzy se stal všemocným pánem kulturního střediska, zástupcem ředitele, předsedou organizace KSČ a kádrovákem. Za svou práci v kultuře, která spočívala v pečlivém špiclování ostatních pracovníků, četbě Rudého práva a pokuřování, pobíral pouhé tři tisíce. Stačilo mu to. Měl moc. Jako spolupracovník byl nesnesitelný pro kdekoho — já mu však byl za něco vděčný. Posloužil mi jako výborná předloha k postavě jezuity pátera Ambrosia, který počátkem 17. století spřádal intriky a slídil na Vysočině po Českých bratrech a jejich knihách. Psal jsem totiž právě knihu historických povídek pro nakladatelství Mladá fronta. Nebylo nebezpečí, že se to dozví a bude se mstít — knihy nikdy a zásadně nečetl. Balíky, určené do sběru, byly složeny ve velkých uzamčených skříních v jedné z kanceláří. Šofér, který je vynášel dolů do služební volhy, přijal s povděkem mou pomoc. Byly pořádně těžké. »Prosím vás, co v tom je ? «, optal jsem se, když jsme odnesli poslední. »Nějaké sborníky — ale velký formát, na křídovém papíře, proto ta tíha. Deset tisíc výtisků jde do sběru, není to škoda ? « Pokrčil jsem rameny: »Nevím, já to nevidět. Asi jsou vadné, ne?« Ušklíbl se: »To jo, politicky,« a uplivl si. Mohl, měl těsně před penzí. Komunisty nesnášel už od té doby, kdy jeho otci znárodnili malou koželužnu. Vyjeli jsme, projížděli známé ulice, a pak jsme náhle zajeli na pusté parkoviště. Stáli jsme v hrbolaté páchnoucí ulici starého města, plné cikánů. Sběrna byla za rohem. Chvíli se na mne díval. » Tak se na to podíváme, ne ? « Přikývl jsem. Vzal balík, roztrhl pásku a podal mi krásnou knihu, plnou barevných reprodukcí obrazů i fotografií, básní a poetického povídání. Zahradníček, Seifert, Demi, úryvky z Hovorů s TGM. Vydáno v devětašedesátém, před necelým rokem. Co všechno už se změnilo za tu dobu! » Víte, co to stálo ? Sto tisíc! Celou dobu se rozhodovali, co s tím. Až teď to jde všechno do stoupy. Taková nádherná věc!« Ruka s cigaretou se mu zatřásla. »Říkal mi kamarád šofér z knihovny, že u nich také likvidují. / jinde. « Věděl jsem už něco o existenci uzamčených odděleni se zakázanými knihami, které vyšly v "krizových letech". Existovaly jich celé dlouhé seznamy. A teď to bylo tady. Všecky ty báječné knížky z doby prchavé krátké svobody mají skončit ve šmelcu, aby se snad někdo nenakazil. Vybavil jsem si hasiče, likvidátory knih z Bradburyho "141 stuphů Fahrenheita". »To přece není možné!«, vydechl jsem. Čekal jsem, že to jednou přijde, ale ted jsem tomu nemohl uvěřit. »Ale je. V tom jejich zpotvořeném systému mohou všechno,« řekl už klidně. Byl zvyklý na leccos, nikdy to neměl v životě lehké. Po osmačtyřicátém šoféroval nákladáky na stavbách, pak jezdil se sanitou, dělal v dolech, nějaký čas se živil jako popelář. Pár výtisků teď mohl každý z nás zachránit pro sebe a dobré přátele, na celkové váze se to nepozná. A nejhorší je, že nikdo z nás nic neudělá, nevzbouří se, neprotestuje. Všude, v celé téhle na kolena sražené zemi, je podivné ochromené ticho. Lidé se stáhli do sebe, do soukromí a uzavřenosti svých bytů a rodin a mlčí. Alespoh navenek. Vypadá to jako začátek konce. Ale ono to asi vždycky tak vypadalo, když přišly podobné doby. Strach. Nikdo nic neudělá, my ani druzí, jen budeme čekat, až to ty zuřivce unaví, až se otupí. Stará česká taktika, ospravedlnitelná před svědomím tím, že nás zradili, vydali bez boje. Zatím ztrácíme jednu pozici za druhou. * * * * * Kufr služební volhy by! k prasknutí přecpán plakáty. Už jsme chtěli odjet, když nás zadrželi pracovníci propagační- ho oddělení střediska, kteří za dozoru ustaraného ředitele přinášeli další várku. Těžké štosy plakátů na kvalitním křídovém papíře zaplnily celý zadní prostor auta. Řidič Caha starostlivě oběhl vůz a než se posadil, zlostně se zamračil: »Sedíme skoro na zemi, jako želva. A kvůli takovým blbostem...« Měl pravdu, jako vždycky. Zase přišlo jedno z těch nesčetných výročí druhého a třetího řádu, o kterých neměla normální veřejnost ani potuchy, ale které kdosi kdesi nahoře nesmírně pečlivě vyhledával, evidoval a snad dokonce i vymýšlel, pokud jich nebylo zrovna dostatek, jak se nám někdy zdálo — a přikazoval je halasně oslavovat a propagovat. A to zejména po vesnicích, kde se lidé uzavřeli nějak příliš před podivným světem, a dosti úspěšně vzdorovali přílivům politických akcí naprostou pasivitou a nevšímavostí. Duch dobrého vojáka Švejka přece jen triumfoval nad bezednou pitomostí. Ani jsme si pořádně nevšimli, co je tentokrát námětem těch milých plakátů, 28 REPORTÉR 3/87 [pageend28]jestli nezaokrouhlené výročí bezvýznamné stávky nebo narozeniny stejně významného činitele. Když jsem štos těch nešťastných papírů předával jednomu z vedoucích osvětových besed, bývalému řídícímu učiteli ve Smrkově, podíval se na mně tak smutně, až jsem se zastyděl. »Co s tím mám, proboha, dělat, řekněte mi?! Lidé jsou znechuceni, o politice nechce nikdo ani slyšet. Mezi námi — tohle je obec větších sedláků, skoro každý měl menší grunt a nějaké to pole, nic moc, ale dařilo se jim slušně. Tady byli kdysi prakticky všichni postiženi — nejdříve jim všechno sebrali a nahnali je do družstva, teď po osmašedesátém . . . Z těch plakátů by se jim udělalo špatně, měli by mě za blázna, když to vyvěsím. Poradie, co s tím? Papír je to kvalitní, moc tvrdý, ani na záchod se nehodí'. « Zadíval se na mě bezelstně hlubokýma modrýma očima, plnýma zkušeností a prožitých trápení. Donutil mě tak odhodit masku služební horlivosti a poslušnosti, kterou jsem si už chystal nasadit. Rozhodil jsem rukama. »Dělejte s tím, co chcete. Vystelte chlívek, jestli máte prasátko. Dá se s tím i něco vytapetovat, na druhé straně to není potištěné, můžete na to malovat, já nevím. Lidové tvořivosti se přece u nás meze nekladou.« Spiklenecky jsme na sebe mrkli. Usmál se a popadl plakáty: »Jen mi jich ještě pár dejte, využiji ty hodnotné materiály podle vašeho doporučení — a něco ještě vymyslím. Děkuji za metodickou pomoc. « Měl to ještě lepší než náš řidič, byl už dávno v důchodu, nemohli na něho. »Jen toho papíru je mi moc tito, nad tím by člověk plakal! Taková krásná křída, a víte sám, na čem se tisknou teďkni- hy! V novinách, v televizi, všude křičí, že není papír, učitelé musí nutit děti sbírat suroviny. A na druhé straně plýtvají a rozhazují plnýma rukama. Na jejich politiku je papíru dost!« Teď jsem se stydě!. Protože jsem si uvědomil, že i mě může právem připočítat k těm zrnkům prachu, sypaným Hdem do očí. Ale díval se na mne laskavě, jako by říkal: já vím, ty za to nemůžeš, odmítneš a vyhodí tě, jako všechny ostatní, nad všemi mají svou moc, každého mohou nějak přinutit. A tak je snad lepší vzdorovat jim alespoň takhle, jako odjakživa, po našem, po švejkovsku, s vesnickou chytrostí, zděděnou po dávných předcích, kteří právě tak přežívali války, roboty a nejrůzněj- ší pohromy. Podali jsme si ruce. Tentokrát úplně jinak, než obvykle. Z rukopisu připravované knihy »Neobyčejné cesty« bo o ba ČESKÝCH KNIH a Půjčovna video kazet je otevřena denně na Badenerstrasse 698, 8048 ZÜRICH Telefon 01 / 62 68 78 Vyžádejte si VIDEOKATALOG ! BLANKA KUBEŠOVÁ CO SE VÁM VYBAVÍ, KDYŽ SE Řek n e v o s k o v ec ... Je to už takový hřích, že kdykoli vyrukují exilová nakladatelství s novými katalogy, začnu listovat v těch starších. Knížky jsou většinou — a bohužel — ještě k dostání. ... A když se řekne Voskovec (Jiří Lederer, Index 1983), je jednou z nich Sborník statí a vzpomínek jeho současníků, těch, kteří tohoto herce, režiséra a - třebaže se to o něm nepíše — i spisovatele znali buď přímo anebo jen jako legendu z vypravování. Jestliže byl první dojem z knížky smutný, tedy nikoli proto, že by to nebyla sbírka a práce záslužná; nad koláží autorů jednotlivých příspěvků jsem si prostě uvědomila, kolik naší inteligence, kolik lidí odešlo do exilu — a jakých lidí! Osobně na mne nejvíc působila místa, kde autoři nechávají Voskovce mluvit přímo, jako je tomu např. ve stati básníka Jiřího Kovtuna, A.J.Liema nebo Pavla Tigrida. Silně působí i citovaná část interview z časopisu Svědectví v obsáhlém příspěvku Jiřího Lederera. Ta o tom nestatečném rozhodnutí, po kterém se pak »člověk scvrkne a stane se mrzáčkem«. Přežije, »ale celej zkroucenej. A v tom někde je náš národní malér,« říká Jiří Voskovec v odpovědi Pavlu Tigridovi. Překvapil mě celkem malý počet kritických příspěvků, které by připomenuly smutnou úlohu naší levicové inteligence a její podíl na roku 1948. Rozpor o tom, zda bylo Osvobozené scénou avantgardní, tradiční, levicovou, v níž se projevoval jakýsi salonní komunismus anebo šlo-li jednoduše o intelektuální zábavu a humor, šermířství vtipem a slovem a scénu básnickou, musíme ponechat historikům, ani ti se už pravděpodobně zcela nedohodnou. Fotografie z divadelních a filmových vystoupení i z Voskovcova soukromí vhodně doplňují a obohacují sbírku. Kdo si se zájmem přečetl dokument o našem králi komiků či »aristokratovi malé scény«, jak Voskovce nazývá filosof Karel Mácha, nemůže nechat bez povšimnutí jeho protějšek... A’když se řekne Werich, s Voskovcovým doslovem. A protože nic nikde nekončí a všechno je věčný kolotoč a koloběh, vybavuje se mi celý řetěz titulů, které už v exilových nakladatelstvích na tato témata vyšly a které se vzájemně doplňují. Jsou to např. Americké příběhy Jana Wericha (68 Publishers, 1983), veselé vyprávění z doby krátké emigrace do New Yorku, téměř podmalované tak známým hlasem tohoto skvělého vypravěče. Anebo vzpomínky jiného z pěti komiků, kteří kdysi „hýbali” Prahou, Járy Kohouta »Hop sem - hop tam«. Vladimír Škutina dává Werichovi slovo v kouzelné knížce »Tak už jsem tady s tím vápnem, pane Werichu«, která je jakýmsi zhuštěním umělcových myšlenek a filosofie. Myslím, že po těch politických je to jedna z nejhezčích Škutinových knížek vůbec. Říká se, že co se stalo, nemůže se ode- stát a nic se nedá vrátit zpět. Redaktor a dramaturg Pavel Kohn připomíná, že Voskovec nechtěl jet domů v dobách, kdy docházelo k perzekucím nevinných lidí. » ... asi bych byl oficiálně vítán, ... musel bych se chovat slušně, mlčet a v duchu si představovat, jak by si ti všelijak persekvovaní říkali: Tak tohle tedy nemusel. V šedesátých letech se situace změnila a v osmašedesátém bych byl jel moc rád... Pak začalo v Čechách všechno nanovo, jenže v horším. Občas jsem slýchal: s tvým pasem bych jel i teď. Byla by to sranda...« Také mne, asi jako každého, kdo domů nejezdí, se ptají jak Švýcaři a známí — těm se to vysvětlit nepokouším —, tak přátelé. Od těch tahle otázka bolí víc. Už proto, že to sama tak hezky povědět neumím a že jsou slova Jiřího Voskovce právě dnes tak velice aktuální, dovolím si jimi odpovědět: »Mně se tam nechce... Radši si to představuju. Pro mne jsou Čechy ne tam, kde jsou. Vlast nepopírám, jsem Čech jako poleno... nosím to v tkáních, v hlavě. Fyzickou přítomnost k tomu nepotřebuju. Jen by mě to popletlo. Je v tom snad i úzkost. Ne z policie, to by bylo dnes už možná nemístné, úzkost jakoby kafkovská, z nedostatku vzduchu, představa klaustrofobie.« ■■■ 3x ROZMLUVY Tři knížky — každá z jiného světa. Díky Janu Vladislavovi mohl Alexandr Tomský vydat reprint původního vydání devíti kapitol o problémech světových i českých JANA PATOČKY »O SMYSL DNEŠKA«. Knížka měla vyjít v roce 1969, ale pak byl celý náklad vhozen do stoupy. Nyní vycházejí tyto kapitoly v Rozmluvách a čtenáři se zpožděním 18 let mají znovu možnost poznat velikost filosofa Jana Patočky. »KVĚTY STARÉ KOREJE« je sbírka veršů LIBORA KOVALA, která vychází paralelně česky a korejsky. PODIVUHODNÍ KOUZELNÍCI - Čítanka stalinismu v řeči vážené z let 1945- 55. Tak nazval ANTONÍN BROUSEK svou unikátní sbírku »skvostů« básnického zvracení nejznámějších jmen. Brousek se nebojí ani dnes obávaných bijců v exilu. Je to čtení spíš na zvracení než k smíchu. Vedle Nezvala, Pujmanové, Závady, Biebla tam figuruje samozřejmě Pavel Kohout, Ivan Skála, Pan Pilař, Jan Štern — a pak jména, která už dnes neříkají nikomu vůbec nic. Knihy lze objednat v nakladatelství ROZMLUVY, 18, Church Hill, Purley, Surrey, England CR2 3QN. VŠ JAROSLAV DRÁBEK ML. S TAHACÍ HARMONIKOU AŽ KE HVĚZDÁM (K pamětem Kamila Běhounka "Má láska je jazz") Nejsem povolán k tomu, abych psal recenzi pamětí velikána čs. jazzu. To proto, že jsem nehorázně neobjektivní vůči všemu, co má co dělat s taneční hudbou ve staré vlasti. Je to neobjektivnost, která patrně hraničí až na vášeň, ba možná i fanatismus. Taneční hudba byla totiž přínosem od toho kulturního kvasu první republiky, který Jiří Traxler přirovnává k vaření švestkových povidel. Z husté hnědé kaše plné vůně stoupá pára a derou se k povrchu bublinky, z nichž jedna když se vydere k hladině, vydá mlaskavý zvuk a rozpukne se nahoru nad kastrol. A to byl ten jazz. Jazz, který hýbal Prahou až k Al- hambře, Lloydu, Lucerna-baru a bůhví jak se všechny ty kavárny třicátých a čtyřicátých let jmenovaly. Jestli byl v tomto souhvězdí Castorem Jiří Traxler, tak byl jeho blíženec Pollux Kamil Běhounek. Běhounkova knížka »Má láska je jazz«, stejně jako Traxlerova »Já nic — já muzikant«, budou jednou důležitým historickým dokumentem pro REPORTÉR 3/87 29 [pageend29]ty, kteří se v budoucnu budou zabývat vážným studiem československé taneční hudby. Neznám druhého hudebníka v oboru jazzu, který by se proslavil hrou na tahací harmoniku. A přeci toho památného prosincového večera v roce 1936 předstoupil v pražské Unitárii dvacetiletý mladík — »jehně« — před velké vezíry jazzu, kteří prý čekali jako vlci připraveni ho zakousnout při první známce slabosti. Z odřeného kufříku vylovil Kamil Běhounek svou knoflíkovou harmoniku (»Gott im Himmel, ein Schifferklavier,« zhrozil se prý německý účastník Walter Paul) a plným akordem v osminách, které v rychlém tempu nevymakával prsty, nýbrž vyfukoval měchem, oslnil jazzovou Prahu. Za Protektorátu pak Němci zakázali americkou inspiraci taneční hudby, a tak se za války jazz jejich přičiněním zdravě počeštil. Zbytek je nostalgie — krátce po půlnoci cvrlikal cvrček muzikant, padala mlha, otloukala píšťalička, byla škoda lásky i svátek ve Skotsku, tiše padal sníh a větrné zámky i vteřiny v Lloydu to už měly za sebou. To všechno byl Kamil Běhounek, syn zvěrolékaře ze Slaného a student práv, jehož životní láska, jak sám přiznává v názvu svých pamětí, byl jazz... Loňského vydání (68 Publishers, Toronto) svých pamětí se už ale nedočkal. Zemřel 25. listopadu 1983 ve svých 67 letech v západním Německu. Kromě svého kocoura Trampase nám ale zanechal veliké hudební dědictví, které bylo součástí rozmachu za první republiky. hm KONCERT ČESKÉ HUDBY VE ŠVÝCARSKU Sokolská jednota ve Winterthuru uspořádá »Koncert české hudby« s holandským orchestrem »HKAC Haarlem«, který je veden již 12 let taktovkou Jožky Staňka. Koncert bude uskutečněn v pá- tek 29. května tr. ve Volketswilu v hotelu ’’Landesgasthof Wallberg” (s dodtateč- ným množsvím parkovacích míst). Na koncertu vystoupí též »Luzerner Harfen- Duo« (paní Naďa Paetzoldová a Hana Vi- hanová-Paetzoldová - matka s dcerou). Jožka Staněk nám napsal o svém orchestru několik slov: »Čtyři nadšenci, kteří ovládali nedávno vzniklé notové písmo ’’klavar”, založili v roce 1940 náš orchestr ’’Haarlemse Kla- varskribo Accordéon Club”. Byl to první orchestr tohoto typu v Holandsku. Dnes má už 25 členů. Jsme si vědomi nebezpečné jednotvárnosti při poslechu orchestru, a proto klademe velký důraz na široký repertoár od klasické až k zábavné hudbě, na spolupráci s jinými druhy orchestrů, s pěveckými sbory a se sólisty. Jako dirigent orchestru kladu v posledních letech velký důraz na to, aby byly v orchestru zastoupeny i jiné nástroje, např. klavír, kompletní rytmická sekce, kontrabas a elektronické nástroje. Sám aranžuji většinu repertoáru tak, aby zvuk byl plný, barvitý a ve srovnání s ostatními orchestry našeho typu naprosto odlišný. Uvádíme hodně české hudby. Členové orchestru hrají rádi českou hudbu pro její zpěvnost, originalitu melodií a rytmu. Na koncert ve Švýcarsku se opravdu těšíme. Byli jsme už několikrát v Německu a ve Francii, radio Hilversum nás vysílá a ani televize na nás nezapomněla. Hrát však pro Čechy, známé svou hudbymilovností, bude něco naprosto jiného. Pravidělně pořádáme »Vídeňské večery« ve spolupráci s promenádním orchestrem, operetním sborem, sólisty a baletem, které jsou vyprodány. Proč tedy ne třeba také jednou »Pražský večer« ve Švýcarsku a s českým sborem ? Program jsem volil pečlivě: v 1. části večera bude klasika, lyričnost (např. Dvořákovo "Largo”, jedna z Biblických písní, árie My cizinou jsme bloudili z ”Jako- bína”, ’’Když mne stará matka”, Fibichův Poem, Bedřicha Smetany ’’Proč bychom se netěšili” apod.), ve 2. části populární melodie (Fučíkovy pochody, 12 x Karel Vacek, Pějme píseň dokola atd.).... « Kapacita sálu není veliká. Doporučujeme zajistit si lístky telefonicky u paní L. Fuchsové ve Volketswilu , telefon (01- 945 0962, mezi 19. a 20 hod.) Vstupné: sfr. 1 5.—. Dodatek redakce: Dirigent Josef Staněk obdržel za své dlouholeté služby pro město Haarlem »Vyznamenání za zásluhy o město Haarlem«. PRAŽSKÁ NĚMECKÁ LITERATURA DOBY KAFKOVY V klášteře Klosterneuburg u Vídně se koná od 1. do 3. června t.r. mezinárodní symposium o pražské německé literatuře doby Kafkovy. Společným pořadatelem jsou Společnost Franze Kafky, Dolnora- kouská společnost pro umění a kulturu a Rakouská společnost pro literaturu. Pozváni jsou literární vědci ze Spolkové republiky Německo, z východního Německa, Rakouska, Anglie, Francie, Maďarska a Československa. Budou se zabývat otázkami, jaký vliv měli na tehdejší literární a duchovní situaci autoři, kteří ji vlastně vytvářeli: Franz Kafka, Max Brod, Karl Kraus, Franz Werfel, Willy Haas, Johannes Urzidil, Leo Perutz, Ernst Weiss, Gustav Meyrink a Felix Weltsch. V zasedací síni radnice v Klosterneu- burgu bude 1. června předána Cena Franze Kafky Slavomíru Mrožkovi. V Rakouské národní knihovně ve Vídni bude 2. června otevřena výstava »Max Brod«. ■■ Pozdrav od Václava Havla z Hrádečku z jara 1987 JAROSLAV JAVORSKÝ PŘÍPAD „JAVORSKÝ" ČESKÝ TENISOVÝ FENOMÉN Dnes nechci psát o svém případu, na jehož soudní akta se již rok s konečnou platností usazuje prach pražského archivu STB. Rád bych tímto článkem přispěl svojí troškou k dokreslení nakousnutého tématu »Český tenisový fenomén«. Použil jsem záměrně názvu článku z loňského Reportéra, který napsal Vladimír Škutina o souvislostech případu vězně Jaroslava a případu tenisty Jiřího. Záměrně, neboť vše souvisí se vším! Ten, kdo strávil desítky dní v samovazbě, či byl připoután na nemocniční lůžko, ten, koho kdy obklopovala samota, beznaděj a chtěl přežít zdravý na duchu — ten mi dá jistě za pravdu, že v těchto chvílích se musí člověk zaobírat žijícími vzpomínkami, které ho udrží při zdravém rozumu. A protože hrál v mém životě jednu z hlavních úloh vždy tenis, zaobíral jsem se velmi často tenisem. Naučil jsem se podle Jack Londonova receptu, který popsal ve své fikci »Tulák po hvězdách«, prožívat, odpoután duchem od okolí, intensivně znovu svůj minulý život; snažil jsem se vcítit do postavení svého otce — tenisového benjamínka padesátých let, otce — mistra dosahujícího k vrcholu světového tenisového Olympu, i pocitů mistra tenisu, odhozeného do starého železa a nakonec i do postavení tenisty-emigranta, kterému doma odsoudí syna k neúměrnému trestu. Tátovi bylo letos právě 55 let. V letech, kdy se batolil, byl v plenkách i tzv. československý tenisový fenomén. Byly již patrny první tenisové úspěchy — jako například bratří Koželuhově, ale to bylo ještě příliš málo možností publikovat tenis tak, aby mohli mladí své idoly napodobovat. Přesto právě v této době vyrůstal na Štvanici nový český tenisový talent: Jaroslav Drobný. Stejně tak, jako později můj táta, vyrůstal i on vlastně na hřištích, kde byli jejich otcové kustody. Ten první na Štvanici a ten druhý na Rapidu. A hle, máme tu prvního společného jmenovatele. Jarda Drobný měl v létě blízko na kurty a v zimě k ledu. Můj táta hrál místo ledního hokeje hokej pozemní a navíc fotbal — říkalo se, že stejně tak dobře, jako tenis. U obou bylo jednoho dne rozhodnout stejné dilema: individu- elní, nebo kolektivní sport?! Jak se rozhodli, je dnes nasnadě, ale oběma prospěla, jak vidno, právě i ta vícestranná sportovní příprava. Hlavně při jejich pohybovém rozvoji, obrušování hráčského vtipu a získávání citu pro míč. Když jsem se zeptal táty, v'čem on vidí světový tenisový fenomén a v čem je specifický ten český, řekl mi: »Ten celosvětový — hlavně v těch třech jmenovaných bodech a v celkových tohodobých podmínkách, které pro tenis vytváří doba, společnost a systém toho kterého státu. U současného tenisu je to navíc specifický druh motivace. Do zlomu 30 REPORTÉR 3/87 [pageend30]padesátých a šedesátých let se bojovalo vlastně jen o čest a uznání. Nejsilnějším důvodem, proč dosáhnout vítězství, bylo: být lepší než ten druhý a dosáhnout tak o stupínek výše. V polovině šedesátých let k tomu začal přibývat navíc motiv ma- terielní. Dalším důležitým bodem vývoje tenisu v určitém státu je jeho tenisová historie — tedy napodobovatelné idoly. A Československo je mělo od třicátých let, na rozdíl od jiných států, především pozdějších socialistických, vlastně stále. Já a moji současníci jsme si ještě nehráli na Honzu Koželuha či Jardu Drobného. Ale Honza Kodeš a jeho generace vzhlížela již ke mně či k Věrce Sukové jako k idolům. No a z toho podhoubí vyrostl ať již Lendl, Mečíř, Schrejber či Navrátilová, Mandlíková a Helena Suková. Že se to podhoubí bude díky více idolům rozrůstat — o tom nepochybuji. Ale nejen díky idolům! Řekl jsem, že u současného tenisu je to ještě jistý specifický druh motivace: ta materielní. A Československo má v tomto směru před světem, podle mého názoru, v jistém slova smyslu předstih. Člověk touží především po největší možné svobodě svého jednání, po individuelním uplatnění a uznání ve společnosti, z toho mu plynou nakonec i výhody materielní. Po komunistickém puči v roce 1948 jsou obě tyto přirozené tužby člověka v ČSSR potlačovány, eventuelně státem centrálně řízeny a usměrňovány. To v kapitalistickém světě v takovém měřítku nikdy neexistovalo a neexistuje. Může-li mládí kapitalistického světa svobodomyslně jednat, svobodně cestovat a najít indivi- duelní uplatnění ve společnosti (třeba jako samopodnikatel), nemá již tak silnou potřebu vyniknout ve sportu, jako mládí socialistického světa, které toto vše může dosáhnout jen tehdy, vynikne-li do nad- průměru buď v některém sportu či v některém umění. Mládí to ještě nevidí, ale vidí to rodiče, kteří nemají v komunistickém státě ani svobodu jednání, ani svobodu cestování, většinou ani individuelní uplatnění. A tak vedou svoje děti ke sportu, ve kterém by mohly splnění zmíněných lidských tužeb dosáhnout. V ČSSR je to vedle hokeje a fotbalu dnes hlavně sport bílý. Shrnu-li to dohromady, má český tenisový fenomén asi tak od padesátých let v celkové mosaice předpokladů pro vrcholový tenis o jeden kamínek více, než tenisový fenomén ostatních národů. Těm ostatním komunistickým chybí kontinu- elní bohatší tenisové podhoubí v minulosti a západní státy mají téměř dvacetileté zpoždění v silné motivaci — tedy v tom kamínku mosaiky navíc. A potrvá-li individuelní nesvoboda člověka v ČSSR i nadále (což bych si nepřál), je předpoklad, že tento předstih (díky možnosti vycestovat, individuelně se uplanit či zbohatnout) si český tenis ještě dlouho udrží. Mám jen jednu obavu: statisícové část-' ky v US-dolarech, které tenisoví hráči kasírují za své výhry na většině turnajů, mají v socialismu v porovnání se Západem několikanásobnou kupní sílu. Již hráč se čtvrtmilionovým kontem US-dolarů (a to není nic neobvyklého), je v ČSSR několikanásobným milionářem. V tom vidím nebezpečí pro čs. tenis. U každého jednotlivce, který se musel rvát jako tygr, aby se probojoval k těmto možnostem, nastane jednoho dne údobí, kdy mu jeho možnost »sem tam« vycestovat, dosažené společenské uznání a hlavně jeho konto, budou stačit. Zpohodlní a na boj v otevřené aréně mu bude scházet ona tygří dravost, neutuchající houževnatost, která ho dosud odlišovala od ostatních.« Když vyhrál táta v roce 1948 poprvé pardubickou juniorku, byl vyslán na první mezinárodní zkušenost do Paříže. Bylo to vlastně těsně po puči a linie komunistů, po které s některými výjimkami dodnes jdou, nebyla ještě ucelena. Pak emigrovali Drobný a Černík a pro čs. tenisty se na pět let uzavřely hranice. Tak, jako v ostatních oblastech politiky, hospodářství či kultury, tak i ve sportu byli dosazeni na vedoucí místa absolutní diletanti: hloupí, ale věrní straně a vládě. Ve všem se prosazoval kolektivismus. Vyskytly se i takové návrhy, aby tenisový kurt sloužil více lidem než dvěma, nebo čtyřem. Tenis byl vyhlášen za buržoasní přežitek a tenisoví nadšenci chodili trénovat s raketou schovanou pod kabátem. Místo aby se přista- vovaly nové tenisové kurty, rušily se staré. Přes tento zavrhující postoj komunistů k tenisu se již v padesátých letech podařilo pro čs. tenis mnohé udělat. Těžko říci, zda na to přišli sami, anebo kdo to byl, ale někdo vnuknul komunistům myšlenku, že sport by mohl být užitečný pro jejich politiku. Úspěšný sportovec na mezinárodních kolbištích je dobrou visitkou i politicky špatně proslulého státu — a to byla první udička, na kterou komunisté zabrali. Povolili např. založení státního tenisového učiliště pro mladé talenty a talentované mladíky soustředili pak v době vojenské gresenční služby do ATK, později tzv. ÚDY, (pozdější DUKLY). Tuto »výhodu« měl i můj táta. Po čase dostal místo kopřivového munduru záklaďáka důstojnickou uniformu a propůjčenou hodnost poručíka, místo pušky raketu a za cvičiště mu sloužil tenisový dvorec. V roce 1952 se stává poprvé mistrem republiky, který v dalších létech získává ještě osmkrát. Zároveň získává stejný titul ve čtyřhře a ve smíšené čtyřhře. Oba tituly získává ještě desetkrát. »Výhoda« presenční služby v propůjčené hodnosti a projevovaná péče otce státu však nemá být zadarmo. Komunisté chtějí se sportovci do zahraničí vyvážet nejen jméno nového socialistického státu a jeho ideologie — chtějí také dovážet! A co může dovážet sportovec ze zahraničí? Informace! Jednoho dne naložili tři v civilu oblečení soudruzi tátu do služebního auta a jezdili s ním po Praze. On byl mladý a celý žhavý do tenisu. Oni zkušení, žádostiví informací a »velkorysí«. Dilema, které si měl sám rozhodnout: Možnost výjezdu na mezinárodní turnaje za malou službičku, a nebo ... nakonec tenis se dá hrát po republice. Máma na ty dny po této vyjížďce vzpomíná jako na ty nejkrušnější po válce a na tátu jako na takřka zlomeného člověka. Se mnou o tom táta promluvil až když jsem se vrátil z komunistického vězení. Kdo ví, v kolika takových případech zvítězila touha po tenise, či touha po jiném individuelním uplatnění, nad svědomím mladého člověka? ! A tak začal táta vystupovat na mezinárodních kolbištích se srdcem bojovníka o uznání a čest nejen pro sebe, ale i pro komunisty. Sám k tomu dnes říká: »Vždy jsem se snažil na to nemyslet. Lvíček, vlajka a hymna zůstaly pro mne vždy československé — nikdy jsem nemyslel na to, že si je komunisté přivlastnili — a pět cípů hvězdy místo české koruny se zarývalo do mých prsou bolestivěji než spáry lva a připomínaly stále podmínky mých mezinárodních startů.« Na zahraniční turnaje se jezdilo v té době velmi sporadicky - nebyly valuty. Kdo a zač by je také komunistům dal?! Když nebyl na turnaji, pracoval táta denně od 7 hodin ráno jako úředník v Motorletu. Jeho plat, cca 1500 Kčs a 150 Kčs representačního příspěvku měsíčně (ten dostával až od konce padesátých let), musel stačit na uživení čtyřčlenné rodiny i na »representaci«. Musela to být obrovská vůle za těchto podmínek dokázat být lepší, než ti druzí doma — a dokázal to: téměř 13 let nepřetržitě kraloval čs. tenisu a držel jeho úroveň nad vodou, v dobách pro čs. tenis nejtěžších. Musela to být fantastická motivace, která ho vedla k vítězství i na mezinárodních turnajích a mezistátních střetnutích v DC poháru, kterých sehrál 20, vždy jako první nominovaný, přestože jeho podmínky tréninkové a možnosti startu na turnajích byly oproti ostatním špičkovým hráčům světového žebříčku asi tak o 2/3 menší. Na to, co bylo onou motivací, mi odpověděl: »Docílíš-li výsledku, zlepší se podmínky, a dosáhnout osobní úspěch — to chce snad každý! Důležitý je duševní tlak, který mnohdy rozhodne zápas ve prospěch druhého. Víš-li již předem, že se s hráčem světového jména, na kterého jsi dnes narazil, možná již neutkáš, protože nemůžeš jezdit po turnajích jako on, jsi v nepopsatelném stresu a křečovité snaze po vítězství, protože si stále říkáš ’’dnes, a nebo nikdy”. Díky tomu, že se i z ČSSR začalo v druhé polovině šedesátých let — tedy v době mého nástupce Jana Kodeše, jezdit téměř po všech turnajích, tento pocit ztísněnosti již nikdo nemusel prožívat.« Koncem padesátých let, asi tak ve svých pětadvaceti letech, začal dosahovat na vrcholek světového tenisového Olympu, patřil mezi nejtechničtěji hodnocené světové hráče a platil za jednoho z nejlepších dablistů. V roce 1 957 v Paříži na mezinárodním mistrovství Francie na dvorcích Rolland Garros, které se dodnes považuje za neoficielní mistrovtsví světa na antuce, získává první místo a tím i titul ve smíšené čtyřhře s Věrou Sukovou. Ve finale poráží pár Ayala-Budingová. O 4 roky později bojuje o titul mezinárodního mistra Francie s Věrou Sukovou znovu, ale ve finale podlehnou páru Lawer-Har- dová. V roce 1960 se dostává se svojí partnerkou až do semifinále i ve Wimbledonu. V soutěži jednotlivců mu »uteče« z rakety ve třetím kole jeden z favoritů, tehdy šestý, o rok později druhý nejlepší hráč světa — Emerson. Brake-ball při soupeřově podání na 5:2 v páté sadě odskočí nekontrolovatelně od travnatého drnu, když Emerson po vybraném míči leží bezmocně na zemi. A táta si znovu uvědomuje, že k výhře nad takovým hráčem mu chybí hlavně ta možnost přípravy na travnatých kurtech, kterou na rozdíl od světové špičky on nemá. Přesto se v roce 1961 dostává v Paříži znovu do mixu, dokonce do finale, kde podléhají s Věrou Sukovou až sehranému australskému páru Stolle-Turnerová. Ti na Západě, kteří si všimli jeho talentu a věděli, jak malé možnosti má v ČSSR, ho přemlouvají k emigraci. Táta je však příliš citově vázán na rodinu a odmítá, protože by je nemohl opustit a vzít je s sebou také nemůže. Zatímco hráči západního světa jezdí na turnaje s manželkami, jezdí čs. tenisová výprava bez nich, zato však s funkcionáři, s tzv. »božím očkem«. Není-li pozván na turnaj tento dohled a není-li mu pobyt zaplacen, nejedou ani hráči. Vše se tehdy řídilo politikou a tak jako dnes heslem: Dělá-li se to v SSSR, je to dobré a možné dělat REPORTÉR 3/87 31 [pageend31]REPORTÉR Zweimonatsschrift in tschechischer Sprache Bi-monthly in Czech language Périodique bimestriel en langue tchèque Postfach 1737 CH-8048 ZÜRICH Dvouměsíčník REPORTÉR vychází v lednu, březnu, květnu, červenci, září a listopadu. Redakci řídí Vladimír ŠKUTINA Stálí spolupracovníci redakce: Jan BENEŠ, Pacific Grove, Kalifornie Jindř. BERNARD, Erding, Sp.rep.Něm. Zbyněk ČEŘOVSKÝ, Mnichov Jan DRÁBEK, Vancouver Jaroslav DRÁBEK, New York Karel GELNAR, Basilej Jaroslav GILLAR, Curych Jiří HOCHMAN, Columbus, USA Adolf F.J. KARLOVSKÝ, Birsfelden Přemek KOCIÁN, Cleveland Josef KOLÁČEK, Vatikán Helena KOSKOVÁ, Norköpping, Švéd. Jan KRISTOFORI, Oslo Blanka KUBEŠOVÁ, Lucern Robert F. LAMBERG, Kodaň Jindřich LION, Vídeň Frank MARLOW, Sherman Oaks, CA Ant. MĚŠŤAN, Freiburg, S.R.Německo Ján MLYNÁŘÍK, Mnichov Jiří MORAVA, Innsbruck Karel NEŠVERA, Kolín nad Rýnem Stanislav NOVÁK, Lausanne Tomáš NOVOTNÝ^ Brisbaine, Austrálie Miriam PALETOVA, Kapské Město, JAR Václav PANOCHA, Chicago Jan PROCHÁZKA, Mnichov Marta PROCHÁZKOVÁ, Calgary, Kan. Ota RAMBOUSEK, New York Milan RODEN, Melbourne, Austrálie Ivan STEIGER, Mnichov Jindřich STIKAROVSKÝ, Johannesburg Pavel STILLER, Mnichov Rudolf STROEBINGER, Hage, SR Něm. Ivan SVITÁK, Chico, Kalifornie Karel TRINKEWITZ, Hamburg Ota ULČ, New York Vladimír VALENTA, Edmonton, Kan. Dagmar VANĚČKOVÁ, Vídeň Vladimír VEIT, Vídeň Václav VÝTVAR, Oberhausen, SR Něm. Arnošt WAGNER, Ottawa Tisk: Milan CIMBUREK, Badenerstr. 698, 8048 ZÜRICH ROČNÍ PŘEDPLATNÉ: Pozemní a lodní poštou .... sfr. 33.- letecky........................................ sfr. 39.- to také v ČSSR. V polovině padesátých let dává Sojus tenisu zelenou. Toho se chytí v ČSSR. Tenisoví hráči a fandové tlačí na ambici- osní funkcionáře-diletanty, přidělené do oddílu stranou a vládou. A ti ve své snaze udělat více podle »velkého vzoru«, se berou za věc. Mnozí z nich tak spontánně a houževnatě, že se z nich časem stávají opravodví tenisoví experti. Těm bylo pak možno našeptávat »jejich« myšlenky a zachránit tak pro ČSSR tenis. První uvolnění přišlo v roce 1955. Československo přihlásilo tátu, Vovku Zá- brodského a Jána Krajčíka jako první poválečný DC-tým do soutěže. K prvnímu zápasu letěli do Portugalska a vyhráli 5:0. Po 12 let byl táta pak pilířem čs. DC- družstva a jeho prvním hráčem. Vedle něho se vystřídalo postupně celkem 12 dvojek a náhradníků. Největšího úspěchu v DC-poháru dosáhl táta spolu s Milanem Holečkem v r. 1965, kdy o postup do semifinále evropského pásma porazili v Praze favorizovanou squadra-azuro na čele s Pietrangelim. V r. 1966 startoval v DC naposled. Zde předal žezlo nad čs. tenisem svému spoluhráči a nástupci Janu Kodešovi. Když táta vyhrál prvně pardubickou juniorku, byly Honzovi dva roky. Dá se tedy říci, že podržel úroveň čs. tenisu (i když kvůli podmínkám sotva nad vodou) jednu celou generaci. Nechci rozvádět jeho další jednotlivé úspěchy na domácích mezinárodních a zahraničních turnajích. Byl by to nespočetný, ale suchý výčet úspěchů a titulů, které zůstanou uloženy ve vzpomínce a o kterých hovoří několik kartonů pohárů, složka diplomů a čestných uznání, i kufr plaket a medailí — vše pečlivě uloženo na ústředním výboru ČSTV v Praze. Vedle toho, že byly tátovi po jeho emigraci do Německa v roce 1977 odejmuty tituly mistra sportu a zasloužilého mistra sportu, odmítá ČSSR vydat jeho trofeje a ceny, které za svou téměř dvacetiletou sportovní dráhu získal po celém světě. Stát, který díky jeho úspěchům profitoval a dá se říci, že z kořenů, o které se táta zasadil, dodnes profituje, mu odepřel i uznání odpracovaných let do důchodu. A přitom to bylo právě zřízení a metody tohoto státu používané nejen proti němu, ale i proti členům rodiny, které nás donutily odejít do exilu. Od doby tátovy poslední teniskové stopy na mezinárodních turnajích uplynulo dalších 20 let. Prvních 10 let se věnoval trenérské práci v Československu, do těchto let spadají 3 roky smlouvy s Prago- sportem, který za umožnění trenérské práce v Německu kasíruje 30% z jeho hrubého příjmu ve valutě, dalších 10 let pracuje jako trenér v Heilbronnu. Téměř celých těchto 10 let v exilu bojoval na dvou kolbištích: na kurtě a s mojí mámou na poli politickém o propuštění syna z komunistického vězení, do kterého mě poslal režim na 13 let. Když mě po osmi a půl letech dostali nejenom z tohoto vězení, ale i z ČSSR do svobodného světa, považoval to táta za nejúspěšnější mix svého života: donutil soupeře vzdát! Ani zmíněné zločiny provedené na jeho rodině ho nepřiměly udělat rovnítko mezi čs. sportovci a komunismem. Ve chvílích oddechu loví na svých dvou transistorových přijímačích sportovní zprávy z bývalé vlasti, fandí Slavii, rozčiluje se, když Češi prohrají a září nad jejich výhrou. Hlavně v tenise! Podle mne tak transponuje na ně ten svůj nesplněný sen a těší se z toho, že alespoň oni mají dnes stejné podmínky jako jejich soupeři, ba o něco navíc, něco, z čeho čiší právě ten český tenisový fenomén: 1) v porovnání s ostatními komunistickými státy má ČSSR sice stejně bohatou tenisovou historii jako tyto, ale má také stálou kontinuitu úspěšných hráčů a velmi dobrou metodickou práci trenérů s mládeží — tím se žádný z těchto států pochlubit nemůže. 2) Tenis je inteligentní hra a v poměru inteligence (především té vrozené) k počtu obyvatel je Československo opět o krůček na tom lépe, než ostatní komunistické státy a dokonce lépe, než i některé státy západního světa. 3) Oproti západním státům mají pak všechny komunistické silnější motivaci ať již čistě materielní (kupní hodnota valut v socialismu), nebo duševně individuální (uplatnění osobnosti ve společnosti), anebo svobodu naplňující (jedna z mála možností vycestování v těchto státech). Že to není tak docela? Že to je s tím českým tenisem příznivá konstelace či shoda okolností? Již v době, kdy byl ještě táta aktivní, byl přesvědčen, že bude-li hrát proti sobě 30 a nehojenom i 15 nejlepších hráčů toho kterého státu v některé z mezinárodních kompetic, jako je npř. DC, bylo by Československo jistě již tehdy v absolutní špičce, dnes možná již neporazitelné, a zítra ... ? ! Poznámka redakce: Jiří Javorský byl a je dodnes v dějinách čs. tenisu vlastně držitelem nejvíce titulů mistra republiky, nejdelší dobu na špičce domácího žebříčku, tak jako nejdéle členem čs. DC-týmu. V letošním roce byl ve Wimbledonu založen »Last eight club« — tzv. klub semifinalistů, jehož členem se stal i on. ■■■■ [pageend32]