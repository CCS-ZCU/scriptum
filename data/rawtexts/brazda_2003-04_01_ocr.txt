BRÁZDA ČASOPIS NEPOMUCENSKÝCH ALUMNŮ 1/2003-2004 [pageend1]2 BRÁZDA - 1/2003-2004 Děkujeme Panu Leo Ge, P. Františku Koutnému, P. Josefu Krejčímu, P. Říhovi, P. Karlu Otčenáškovi, P. Emilu Valáškovi, P. Karlu Vránovi, P. Vladimíru Vyhlídkovi, paní Ingrid Labudové, National Alliance of Czech Catholics a dalším, kteří myslí na bohoslovce Nepomucena a podporují časopis BRÁZDA. [pageend2]BRÁZDA - 1/2003-2004 3 Obsah: Slovo úvodem redakce 4 Kronika Tomáš Klíč 4 Adventní rekolekce Petr Šabaka 8 Na stopě Pavel Hödl 9 Paradox čekání na Krista dnes David Vopředa 12 Nám, nám narodil se Petr Smolek 13 Jděte, posílám vás Tomáš Klíč 14 Hrátky s českým jazykem redakce 15 Pouť do Compostely Jindřich Čoupek 16 Ze zápisků... Pavel Hödl 18 Pro potěchu Jindřich Čoupek 20 Příběh zahrady Petr Šabaka 20 Gratulace redakce 22 Redemptus M. Valábek Josef Jančář 22 Život ve fontáně Matúš Kocián 24 Vítězství! Tomáš Vyorálek 25 Ze života hmyzu Matúš Kocián 26 Co Bůh? Člověk? redakce 27 BRÁZDA Časopis Nepomucenských alumnů Redakce: Petr Šabaka, Petr Smolek, Pavel Hödl Za obsah příspěvků odpovídají jejich autoři. Adresa: Pontificio Collegio Nepomuceno Via Concordia, 1 00183 Roma Tel.: 0039-06-772 6571 e-mail: brázda@nepomucenum.net 15. 12. 2003 [pageend3]4 BRÁZDA - 1/2003-2004 Slovo úvodem Milí čtenáři, představte si přesýpací hodiny. Zrníčko po zrníčku, jedno po druhém, padá okamžik po okamžiku. Nic nezastaví proud těchto malých kamínků. Někdy ani nepostřehneme, že bychom měli otočit hodiny, a jindy dopadá „balvan po balvanu", tak hutný může být okamžik, zvlášť když jsme v očekávání. Většinou v těchto chvílích jde o život: náš, někoho blízkého, smrt i nový život. V těchto dnech jsme též v očekávání narození zachránce lidí i celého vesmíru, Ježíše Krista. Ale nač čekáme, když se již narodil? Ano, narodil se a dal diametrálně odlišnou kvalitu běhu dějin, jen nás nezbavil čekání na jeho druhý a konečný příchod. A tato událost je někým nepostřehnutelná a pro jiného dychtivě očekávaná, jako balvany v přesýpacích hodinách. Až jednou zbudou v horní polovině pouze tři kamínky písku, můžeme počítat: „Tři, dva, jedna... teď! Skončeno, dokonáno, jsem tu, aleluja, amen!" Těšíte se? Jste zvědaví? To bude radosti. Marie nosila pod srdcem Boží Slovo, Ježíše. Tak i my jsme christoforoi. Ježíš se narodil Marii, narodí se i nám? Kéž by se nám i o letošních Vánocích narodil. K bezprostřednímu očekávání Ježíšova narození a k samotným svátkům nového života ať vás povzbudí i naše příspěvky. „Okuste a vizte, jak je dobrý Hospodin." Milí přátelé života v Nepomucenu, nevím, zda ještě někdy zažiji tolik slavnostních chvil pohromadě, jako tomu bylo v říjnu 2003. Jak to všechno začalo? Při modlitbě Anděl Páně 28. září ohlásil Jan Pavel II. jména nových kardinálů. Mírně pršelo, když se na náměstí sv. Petra ozvalo: „Tomáš Špidlík". Bylo to opravdové překvapení, ale nepředbíhejme. 28. září: Zahájení provozu Nepomucena po prázdninách bylo i letos spojeno s oslavou sv. Václava. V odpoledních hodinách jsme slavili první mši svatou a po ní uspořádala Asociace Praha pro své členy večer s cimbálovou hudbou. 29. září: Archandělé nás přivedli do kuchyně, abychom popřáli k svátku sestrám Rafaele a Angele. Rafaela předala letos své úkoly na vrátnici nově příchozí sestře Remigii a vrátila se do republiky. Zanechala nám však kromě Kronika redakce [pageend4]BRÁZDA - 1/2003-2004 5 vzpomínek i vysoce praktickou pomůcku do pastorace - kuchařku s recepty na vaření. Díky. Nikdo jistě nepřehlédl, že náš „šeol" (kuchyně i prádelna) dostal přes prázdniny zbrusu novou podlahu. Je jistě potěšující, že se s rekonstrukcí Nepomucena začíná od této základny, vynořují se však pochybnosti o dosta- tečné soudnosti řemeslníků (např. ne/vyspádování dlažby). Každodenní službu našich boromejek jistě zpříjemní police a stoly nastříkané béžovou barvou. Tatáž barva posloužila i k jiné inovaci. Na kolejním parkovišti se objevilo hřiště na volejbal. Tomáš Vyorálek (sportovní prefekt) se jistě zaradoval, že se nám otevřela možnost aktivního odpočinku přímo v koleji. Také otec vicerektor od začátku pečuje o naše zdraví, když navrhuje různé dobrovolné brigádnické aktivity. O jejich hojnost se zasloužily drobné domácí kalamity (např. prasklé vodovodní potrubí a padlý strom v zahradě, který zboural zeď k sousedům). 30. září - 6. října: Exercicie na mariánském poutním místě Mentorella vedl P. Richard Čemus, SJ. Prožili jsme vzácný čas modlitby a ztišení, ve kterém mohl Duch svatý uzdravit naše prázdninové duchovní zlomeniny. Kéž bychom si uchovali tu semknutost, kterou bylo možné cítit ve vědomí, že jdeme za společným cílem. Při zpáteční cestě jsme z Monte Guadagnolo pozorovali „prasátka", která nám údržbář Vítek posílal ze střechy Nepomucena (40 Km). 8. října: Při pravidelné středeční audienci nás pozdravil papež Jan Pavel II. a vyzval k prožití měsíce růžence spolu s Marií. Večer téhož dne se u nás konala oslava pořádaná českým vel- vyslanectvím u Svatého Stolce u příležitosti státních svátků (28.9. a 28.10). Při bohoslužbě slova zdůraznil o. rektor povolání diplomatů budovat Evropu v sou- ladu s jejími kořeny: „Nebudeme-li dbát této tradice, zrodí se Evropa jiná, možná ani ne hodná toho jména." 13. října: Začaly přednášky na PUL. Ve středu 15. října se v Laterán- ské bazilice slavila mše sv. s prosbou k Duchu svatému (Veni Sancte), které předsedal rektor university Mons. Rino Fisichella. Tradiční bohoslužba ve Vatikánu se konala 24. října tentokrát bez účasti papeže. 16. října: výročí 25 let pontifikátu Jana Pavla II. Mše sv. na náměstí sv. Petra nebyla formální oslavou, ale radostným díkůvzdáním Bohu i papeži samému za jeho vytrvalou a odvážnou službu Církvi. Poté co v závěru homilie papež znovu žádal, abychom ho nepřestali provázet modlitbou a obětí, odevzdal se Bohu těmito slovy: "Ti rinnovo per le mani di Maria, Madre amata, il dono di me stesso, del presente e del futuro: tutto si compia secondo la tua volontá. Pastore supremo resta in mezzo a noi, perché possiamo con Te procedere sicuri, verso la casa del Padre. Amen!" [pageend5]6 BRÁZDA - 1/2003-2004 Někteří z nás při této příležitosti přijali výzvu mluvit na kameru České televize. Slavnostní události přivedly do Říma také nevídaný počet biskupů (mezi nimi byli o. arcibiskup J. Graubner, o. arcibiskup K. Otčenášek a o. kardinál M. Vlk, který bydlel v klášteře u svého titulárního kostela). 19. října: beatifikace Matky Terezy: Už několik hodin před začátkem bohoslužby plnili poutníci vozy římského metra. Poselství života této indické řeholnice, kterou pamatujeme ještě za života, se znovu postavilo do středu pozornosti. Ježíš je dnes mezi námi v těch, kteří trpí. Kéž bychom si to vzali k srdci a nezůstali jen u slavnostních shromáždění. Večer nás pozvali maronité, kteří v Nepomucenu trávili minulý rok, na bohoslužbu v jejich ritu. Božské liturgii předsedal patriarcha Mar Nasrallah, který také požehnal právě zrekonstruovanou budovu koleje-kláštera maronitského řádu Panny Marie. Římský konvent sv. Antonína si letos připomíná 250. výročí svého založení. 21. října: Při konsistoři svolané na náměstí sv. Petra „stvořil" Svatý otec 30 nových kardinálů. Většina z nás šla odpoledne pozdravit do apoštolského paláce jednoho z nich: otce Tomáše Špidlíka, SJ. Přivítal nás s úsměvem a prohodil: „Však se uvidíme v klidu." K tomu došlo v Nepomucenu při nedělní mši sv. na dušičky (2. listopadu). Otec kardinál si při vzpomínkách na tolik let prožitých v Nepomucenu postěžovat s Platonem na zhoubný dopad knih pro lidskou paměť. Při úvaze nad důvody pro existenci věčného života zdůraznil intuici, že lidmi prokázané dobro se přece nemůže ztratit. 3. listopadu: Zájemci o prohloubení italštiny využili i letos ochotné nabídky paní A. Šafářové. První setkání nám umožnilo nahlédnout více do smyslu gest, kterými Italové doprovázejí svou komunikaci. 4. listopadu: Slavnost sv. Karla Boromejského, patrona našich sester, se stala příležitostí k děkování. Společná liturgie i slavnostní oběd - stejně jako rektorské slovo o. Jana - podtrhly jednotu našeho společného života. Gratulace se dočkala i sestra Karla (původem z Ruska), která bude po dobu studia v Nepomucenu bydlet. 14. listopadu: Přijel k nám Pavel Prusek ze Stříbrné u Opavy, který pomůže Vítkovi s pracemi v domě. 15. listopadu: V souladu s platnými italskými předpisy se v Nepomu- cenu začalo topit. Dalo by se tedy říci, že příjezd otců biskupů J. Škarvady, J. Koukla a P. Esterky byl dobře naplánován. 22. listopadu: Většina bohoslovců se odpoledne účastnila setkání bohoslovců pořádaného komunitou SanťEgidio. Kdo zůstal mohl si prohlédnout diapozitivy, které nafotil Matúš Kocián při svém pobytu ve Francouzské Guyaně. 5. prosince: Tradiční mikulášská besídka začala modlitbou nešpor. Po sérii humorných vystoupení se hosté spolu s námi přesunuli do jídelny k bohaté tabuli. Zájemci si mohli mezitím prohlédnout malou výstavu kreseb a fotografií ze života přírody, jež pořídil Matúš Kocián. Mezi nejpropracovanější scénky patřila indiánka O Šťastných bratřích a Vyštrašeném oku. [pageend6]BRÁZDA - 1/2003-2004 7 6. prosince: prohlídka podzemí baziliky sv. Petra, první skupina, 13. prosince: druhá skupina 7. prosince: adventní mše sv. pro české krajany 8. prosince: Rekolekce, kterou vedl karmelitánský misionář v Brazílii P. Carlos Mesters Rekolekce nám připomněla důležitost meditace Božího slova pro správné pochopení vlastního života. 17. prosince: Bývalý apoštolský nuncius v České republice G. Coppa nám přišel udělit liturgické služby. Lektory byli ustanoveni.Tomáš Koumal, Pavel Hödl, Tomáš Vyorálek. Akolytát přijali Pavel Schwarz, Benedikt Hudema, Tomáš Klíč, Pavel Svoboda, Jindřich Čoupek a Vratislav Kozub. 19. prosince: Poslední den přednášek nás zastihl již většinou na cestě do vlasti. Přejeme Vám všem požehnané Vánoce. Ať světlo Kristova narození posílí vaši touhu po setkání s ním ve slávě. Současný stav nepomucenských alumnů vypadá následovně: (Arci)diecéze Jméno Ročník / Studijní obor Praha Michael Špilar 2. roč. lic. / spir. teol. Jan Kotas 2. roč. lic. / liturgika Matúš Kocián 2. roč. teologie Benedikt Hudema 2. roč. telogie České Budějovice Tomáš Dryje 3. roč. teologie Roman Dvořák 3. roč. teologie CFSsS Patrik Maturkanič 2. roč. lic. / past. teol. Hradec Králové Jan Šlégr 2. roč. lic. / liturgika David Bouma 1. roč. lic./fund. teol. Petr Šabaka 3. roč. teologie David Vopřada 3. roč. teologie Jaroslav Axler 2. roč teologie Olomouc Josef Vysloužil 2. roč. lic. /past. teol. Tomáš Klíč 3. roč. teologie Vratislav Kozub 3. roč. teologie Pavel Hödl 2. roč. teologie Ostrava - Opava Petr Smolek 2. roč. teologie Pavel Schwarz 2. roč. teologie [pageend7]8 BRÁZDA - 1/2003-2004 Brno Tomáš Holý 2. roč. lic. / bioetika Petr Šikula 2. roč. lic. / fund. teol. jáhen Oldřich Chocholáč 3. roč. teologie Jindřich Čoupek 3. roč. teologie Pavel Svoboda 3. roč. teologie Hynek Šmerda 2. roč. teologie Tomáš Vyorálek 2. roč. teologie David Štancl 2. roč. teologie Tomáš Koumal 1. roč. teologie Nitra Igor Hanko 1. roč. dok. / biblistika Lubomír Hlad 1. roč. dok. / dogmatika Pro lepší přehled jsou jména kněží označena tučným písmem a jáhen kurzívou. Tomáš Klíč Adventní rekolekce V pondělí 8. prosince 2003, proběhla v české papežské koleji Nepomucenum adventní duchovní obnova. Vedl ji otec Carlos Mesters, karmelitán, biblista, původem z Holandska a již mnoho let žijící v Brazílii. S bohoslovci se rozdělil o mnoho zkušeností ze své služby. V první meditaci se zamýšlel nad tématem: Jak Bůh přichází k nám? Ve všem, co nás obklopuje, můžeme zaznamenat Boží přítomnost. Bůh zjevuje svou osobu. Je Bůh s námi. Jeho přítomnost je přátelská, důvěrná a osvobozující. V portugalském jazyce kněz při mši svaté oslovuje ostatní: „Pán s vámi." Lidé odpovídají: "Je mezi námi." Na každé stránce Bible je jakási fotografie Boha. Bůh není představován jako zvíře, jak tomu bylo u okolních náboženstvích starověku, ale jako člověk. Křesťanství zlidšťuje život. Ježíš se v tomto úhlu pohledu představuje jako Syn člověka, jako Služebník a jako Vysvoboditel. Ve druhé meditaci otec Carlos obrátil svou pozornost na Matku Boží Marii. Její chvalozpěv Magnificat je složen z citátů Starého zákona. Je to doklad toho, že Maria i Ježíš znali Písma. Dnes má takřka každá domácnost svou Bibli. Oni však ji neměli a Boží slovo slyšeli pouze v synagoze. Museli proto být velmi pozorní a Boží slovo rozjímali a žili. Stařec Simeon též meditoval a žil Slovo Boží, které mu očistilo zrak natolik, že mezi mnoha dětmi poznal Ježíše, Boha skrytě přítomného ve světě. [pageend8]BRÁZDA - 1/2003-2004 9 Ježíš na přímluvu své Matky proměnil v Káně Galilejské veliké množství vody ve víno. Víno symbolizuje nový život v Ježíši, nebeskou hostinu vykoupených, přítomnost nové kvality ve světě, kterou je Ježíš. Vína je tolik proto, abychom ho mohli pít dodnes. Ze závěrečné konference stojí za zmínku věty o přístupu k Božímu slovu: Nestačí pouze Boží slovo číst, ale studovat ho, srovnávat ho s vlastním životem a kontemplovat. Kontemplace pak je světlo v očích, které zůstane, když zavřeme Bibli. Petr Šabaka Na stopě svatému Františkovi z Assissi Na co jste se vyšli na poušť podívat? Na rákos, kterým kývá vítr? 10. října 2003 jsem spolu se dvěma dalšími spolubratry využil jedné z posledních příležitostí velkých prázdnin k pořádnému výletu: Již loni jsem se několikrát vypravoval na místo, kde assiský světec nechal poprvé předvést živé jesličky - do Greccia. Vždy z toho sešlo... snad proto, že Boží Prozřetelnost si již předem vyhlédla pravý termín, itinerář i poutní společnost. Při ohlédnutí za tímto podnikem se však neodbytně domáhá mojí pozornosti jeden evangelní úryvek - Ježíšova promluva k zástupům o Janu Křtitelovi - a sami posuďte, že se k našim úvahám hodí vskutku znamenitě: „Na co jste se vyšli na poušť podívat? Na rákos, kterým kývá vítr?" pohrává si s posluchači Pán, „Nebo co jste vyšli shlédnout? Člověka oblečeného do drahých šatů?" Vzápětí Ježíš směřuje k davům a zvlášť ke mně ostrou výtku: „Ti, kdo nosí drahé šaty, jsou v domech královských." Pokud jste přišli vidět velmože, šamana, anebo šaška, raději se otočte a zmizte! Pokud jsi, Pavle, přišel vidět ctihodné stavby minulosti, neodbytně do mě Ježíš buší, raději si to zavčas rozmysli, nic skvělého neuvidíš. Raději si vyjeď do Padovy nebo do Verony, tam jsi ještě nebyl... V Pánově hlasu je patrná jemná ironie. Zná mě dokonale - jako svoje sandály. Ví, že před uměleckým dědictvím otvírám oči vždycky dokořán, aby mi nic neuteklo, možná víc než před svatostí předků. Naštěstí, Boží Syn nezůstává toliko u peprných narážek, ale současně ukazuje, jaký postoj vůči proroku z pouště je žádoucí a milý Bohu: „Proč jste (tedy) vyšli? Vidět proroka? Ano, pravím vám, a víc než proroka. To je ten, o němž je psáno: Hle, já posílám posla před svou tváří, aby ti připravil cestu" (srv. Mt 11,7-12). Nechť předchozí slova ze svatého Matouše slouží jako užitečné varování pro milovníky umění. Synové svatého [pageend9]10 BRÁZDA - 1/2003-2004 Františka vám totiž ani dnes nenabídnou k vidění o nic více nežli skalní poustevny, nezvykle malé kostelíčky prvních františkánských společenství, jeden osahaný Římský breviář, několik fresek Ježíška, Matky Boží, svatého zakladatele a přátelský pozdrav „pace e bene". Proto se na tvůrce tohoto článku nezlobte, podá-li vám spíše své dojmy než řádný cestopis. Vyjeli jsme ráno krátce před šestou hodinou metrem na nádraží Roma Tiburtina, odtud linkou do zeměpisného středu Itálie, města Rieti, kde jsme po šálku chutného cappuccina nasedli do jiného autobusu směr Greccio. Byli jsme vysazeni hned pod schody proslulé františkánské svatyně, obklopené lesíky a nádhernými Reatinským kopci. Na nádvoří jsme si všimli zvláštní anglicko- španělské skupinky poutnic, složené převážně ze snědých Indek. Kdyby je průvodce bratr Massimo nebyl prohlásil za misionářky svatého Františka, byl bych je pokládal spise za poznávací zájezd horlivých maminek než za pouť ctihodných sester. Když zaslechly, že mají tu čest s „Čechoslováky", byly nesmírně udiveny; úžas se ještě vystupňoval, jakmile zjistily, že jsme nastávající kněží. Od té chvíle jsme se stali jejich miláčky: Paolo, Ignazio a Tommaso. Massimo nám ukázal místo, kde na Boží hod vánoční roku 1223 byl oním půvabným způsobem zpřítomněn nazaretský Betlém. Do strhujícího ducha té tajemné noci v Grecciu, jež vyvolala podle Františkánských pramenů obrovskou radost ve všech přítomných, nás uvádí také fresky pocházející z Giottovy školy. Podle dobových zpráv se dokonce mnoha lidem po cestě na půlnoční zjevovali andělé se svým poselstvím o narození Mesiáše! Na hrubě otesané skále leží hliněný Ježíšek a nad ním je do skal zapuštěna oltářní mensa. Nic víc a nic méně. Kráčíme za čokoládovým hábitem našeho průvodce a bedlivě nasloucháme anglickému výkladu: tu na skále spal svatý František. Když jednou dostal od soucitného boháče polštář, nemohl ani oka zamhouřit a prožil podle svědků tu nejhorší noc ve svém životě. Cítil se ohrožen, když neležel na pevné skále, jíž je Ježíš Kristus. V nadstavené dřevěné části bydleli později bratři spolu se svatým doktorem Bonaventurou. Tady konají zájemci čas od času duchovní cvičení. A tato malá kaplička byla jako první zasvěcena svatému Františkovi. Byla tak maličká, že brzy nestačila bratřím k modlitbě hodinek, z toho důvodu přistavili za oltářem předsíňku - řekněme, chórovou kapli. V jejím čele stával bratr, který ve svitu jediné lampy předčítával z jediné modlitební knihy. Zde si račte všimnout fotografie obrazu plačícího svatého Františka namalovaného ještě za světcova života, která nám dosvědčuje oční chorobu Chudáčka z Assissi (viz obrázek). Na rukou už jsou zachycena znamení umučení našeho Pána. Jednomu americkému františkánovi jsme se nabídli jako ministranti na půlnoční, kterou měl za několik minut slavit. V bílém odění jako andělé nad Betlémem jsme si zazpívali Tichou noc v nejrůznějších světových jazycích. [pageend10]BRÁZDA - 1/2003-2004 11 Jelikož sestry misionářky měly namířeno do dalších klášterů v okolí spojených s Františkovým životem, nasedli jsme i my, s jejich laskavým dovolením a nadšeným přivítáním, do autobusu. Já s Tomášem jsme se přitočili k jedné starší Španělce a Hynek dělal společnost jedné sestře z Polska. Z oken jsme sledovali velkolepou strmou horu Terminillo, po větší část roku zasněženou. První zastávka byla v klášteru Fontecolombo. Jeho název se odvozuje od pramene průzračně čistého jako holubice, kterému dal vytrysknout právě svatý František. V blízké jeskyňce (Sacro Speco) byla sepsána františkánská řehole (ne nadarmo se zdejší pahorek nazývá Františkánským Sinajem). V těchto lesích se proti přísným pravidlům hned od počátku bratři vzbouřili. U památného dubu se zkormoucenému Františkovi měl zjevit Spasitel se slovy: „Neboj se, Františku. To není tvoje řehole, aie moje. " Od té doby se učedníci serafickému mistru odporovat neodvážili. V původně benediktinském klášteře bylo svatému Františkovi neúspěšně operováno oko. On se navzdory tomu radoval z tak velkého utrpení, které mohl pro Krista podstoupit. Ve Fontecolombo jsme také poobědvali ze svých zásob. Před skromnými sestřičkami jsme div neschovávali svoje páteční hody. Při návštěvě Nejsvětější svátosti oltářní jsem si v presbytáři na chórových lavicích přečetl nepřehlédnutelný, vtíravý nápis: „Si non cor orat, in vanum iingua laborat. " Jak jsem na tom já? Že bych raději mlčel, abych dostál tomuto příkazu? Poslední zastávkou bylo Poggio Bustone. Do těchto hor se svatý František uchýlil roku 1209 z nepřátelského Assissi. Tady v poustevně spatřil anděla, jenž jej osvobodil od drásavých skrupulí (a trýznivé askeze). Díky, sestřičky, za vaši ochotu přijmout nás tři poutníky a za vaše modlitby. Kéž se jednou staneme svatými kněžími podle Boží mysli. Jako naše poděkování zazněla na zpáteční cestě mariánská píseň Chválu vzdejte, ó křesťané, po níž následoval vřelý potlesk - Matce Páně. Snad proto, že svatý František v těchto místech složil větší část své Písně na stvoření, rozezpívala se nečekaně příroda Reatinských kopců na zpáteční cestě linkou Rieti - Roma k poctě svého Stvořitele: Altissimo, onnipotente, bon Signore, Tue so ' le laude, la gloria et l 'honore Et onne benedictione. A te soio, Altissimo, se konfanno Et nullo homo ene digno te mentovare. Laudato si ', mi' Signore, cum tucte le tue creature, Spetialmente messer lo frate sole, [pageend11]12 BRÁZDA - 1/2003-2004 Lo qual é iorno; et allumini noi per lui. Et ellu é bellu e radiante cum grande splendore: de te, Aitissimo, porta signifícatione. Laudato si', mi' Signore, per sora luna e le stelle: In celu l 'hai formate clarite et pretiose et belle. Laudato si', mi' Signore, per frate vento Et per aere et nubilo et sereno et onne tempo, Per lo quaie alle tue creature dai sustentamento. Laudato si', mi' Signore, per sora acqua, La quaie é moito utile Et humile et pretiosa et casta... Pavel Hödl Paradox čekání na Krista dnes Asi v polovině října jsem při cestě dosud vlažným římským podzimem procházel kolem jednoho obchodního domu. Míjím jej vlastně velmi často, ale tentokrát bylo setkání s ním zvláštní. Přes chodník byl před ním postaven velký nákladní vůz, z jehož zadní části se na mě šklebily potrhané krabice plné zelených plastových vánočních stromečků s modrými skleněnými ozdobami. Závozník je z korby házel dolů na chodník. Absurdita oné situace se mi proměnila v setkání s Pánem přítomným opravdu ve všem lidském. Ona absurdita mi pomohla uvědomit si, kolik paradoxů v sobě Kristův příchod skrývá - a to obzvláště v dnešní době. A věřím-li, že čekat na Ježíše lze i uprostřed naší kultury santaklauzů, pak se mi svět kolem může stát symbolem, skrze který se lze setkat s nekonečně velkým a blahosklonným Malým, který je v zájmu našeho očekávání. Symboly současného adventu nemusíme odhazovat. Promlouvají. I ti opelichaní červení vousatí dědové vydávají své svědectví hned dvěma karikaturám, kterých se Kristus nebojí. Nebojí se pokřivených představ lidí o jeho Abba, Otci, a nebojí se sestoupit do jakkoli nepovedených masek, kterými překrýváme líc svého lidství. Nic na člověku není Ježíšovi tak cizí, aby do této lidské situace nevstoupil. To je kouzlo Vánoc! Nevadí mu umělotina napodobující skutečné dílo stvoření (srov. ony stromečky), nevadí mu, že vyzdobenost našich měst je pouze nafintěný produkt sériové výroby, bez hodnoty - vstupuje do bídy nezameteného, holého a mrazivého srdce. Přichází [pageend12]BRÁZDA - 1/2003-2004 13 jako Dárce a Darovaný, a to i přesto, že po tolika darech, kterých se nám dostalo od kolegů, přátel a příbuzných, už nemáme oči pro Dar Dítěte. Vánoce se dnes slaví vlastně už před Vánocemi. A přijdou-li, konec je radování, konec je oslavy. Reprodukované koledy zmlknou, Kristus se neslaví. Ticho je charakteristikou dní vyplňujících konec prosince. Buď nemáme na to, abychom před tajemstvím Dítěte cokoli řekli, a tudíž se ho bojíme, nebo důvod našeho slavení pominul. Ať člověk dělá, co chce, každý jeho pohled, slovo a čin jsou výkřikem po lásce. Taktéž advent. Ať člověk dělá, co chce, očekává lásku. Volá-li prosincový člověk po lásce svých blízkých a přátel, nemýlí se. Láska Milujícího se nevyjadřuje než skrze lásku konkrétních lidí, uprostřed nichž se nacházím. Jenže kdo naplní prázdnoty lačnící po lásce těch, kdo chtějí a mají milovat, když všichni křičíme o lásku a lásky v nás lidech není? Situace není bezvýchodná. Nesmíme se rmoutit jako ti, kdo nemají naději. Je-li přec něco z oné lásky v nás, těch, kdo přijali prvotiny Ducha lásky, jsme pak my těmi, skrze které se daruje Bůh-Láska. A cítím-li se já samoten, nemohu být jako ten, kdo celý Štědrý den čeká v telefonní budce, až mu někdo zavolá, a nesmím být jako ten, kdo onoho podivína u telefonu pouze sleduje skrze záhyby záclon. Mohu se stát ozvěnou některého adventního tonoucího se výkřiku po záchranném kruhu lásky? Mohu se stát svědkem Boží paradoxní lásky, které není žádná propast mezilidských vztahů neslezitelná! Dar Ducha, který Pán do mě vložil, není umělohmotná ozdobička, falešné vousy ani gumové cukroví: Slovo se stalo tělem a učinilo si mezi lidmi příbytek. Viděli jsme jeho Slávu, slávu Otcova Jednorozeného! Pán si rozbijí stan svého přebývání uprostřed každého z nás. Není to prostorný pokoj pro jednoho. Je to předznamení slavnostní hodovní síně, kterou mi Pán svěřil a kam já mohu pozvat jeho hosty. Rozžněte louče - Pán přichází a všichni svatí jeho s ním! David Vopřada Nám, nám narodil se Je to docela nedávno, co jsme na naší fakultě měli příležitost setkat se s jedním italským misionářem. P. Pierro Gheddo letos oslavil padesát let kněžství a misijní práce. Jeho misijní působení je neobvyklé, protože v misiích nežije, ale navštěvuje je, píše o nich články a knihy, a získává tak pro ně finanční prostředky. Z mnoha slov mě nejvíce zaujalo vyprávění o křesťanech v Indonésii. Přestože netvoří ani jedno procento obyvatelstva a vzhledem k muslimské většině jsou jehlou v kupce sena, místní vláda využívá jejich služeb v tzv. mírových komisích. Na mnoha místech Indonésie totiž stále panují místní [pageend13]14 BRÁZDA - 1/2003-2004 mezikmenové a partizánské boje, které se vláda neúspěšně snažila potlačit silou. Dnes se jí daří uklidňovat tyto rozbroje pomocí mírových vyslanců, kteří zprostředkovávají vyjednávání mezi znepřátelenými stranami. Ve skupině bývá deset členů, z nichž dva až čtyři jsou vždy křesťané. P. Gheddo se ptal, jak je možné, že vláda vybírá lidi podle takového klíče? A od jednoho vysokého vládního úředníka se mu dostalo odpovědi: „Vy, křesťané v Indonésii, nepřestáváte být Indonésany, ale zároveň máte navíc něco, co nám schází: umíte odpouštět, umíte věci dělat zdarma, bez hledání zisku a máte jakési ponětí o univerzálnosti, o tom, že svět nekončí za vašimi humny." Mám za to, že tři postoje - odpuštění, nezištnost, nezahleděnost do sebe - jsou i u nás doma nejlepším překladem křesťanské radosti: „Nám, nám, narodil se..." Petr Smolek Jděte! Posílám vás. Lk 10,lb.3-5: „...poslal je před sebou po dvou do každého města a místa, kam chtěl sám jít (Pán)... Jděte! Posílám vás jako ovce mezi vlky. Neberte si měšec ani mošnu ani obuv. S nikým se na cestě nepozdravujte. Když vejdete do některého domu, řekněte nejprve: „Pokoj tomuto domu!" Před rozjímáním o těchto verších z evangelia jsem dostal nečekanou chuť kreslit, a tak se zkusit vžít do situace. Byla to pro mě nová zkušenost. Vzniklá kresba, která se záměrně vyhýbá detailům. Chtěla zachytit asi toto: • dvojice učedníků není zatížena břemeny • jsou vybaveni zkušeností s Mistrem (hůl: ona je jejich oporou i obranou) • s napětím vyhlížejí město, které jim Ježíš určil • jsou v pohybu, tj. směřují přímo k cíli • jednotný krok (viz stopy) naznačuje harmonii, která je činí hlasateli pokoje • nevypadají stejně, tj. jsou to lidé s různým charakterem, které spojuje pověření od Pána Kéž by se tento obraz stal skutečností. To přeji zvláště nám, kteří máme zanedlouho vystoupit ze závětří semináře a být posláni. Tomáš Klíč [pageend14]BRÁZDA - 1/2003-2004 15 HRÁTKY s českým jazykem V naší zemi byl vytvořen unikátní elektronický slovník tzv. Český národní korpus. Přijměte z něho několik zajímavostí, které bychom v něm mohli nalézt. Český jazyk je krásný jazyk! Přesvědčete se sami. NEJČASTĚJŠÍ... slovní tvary jsou: a, se, v, na, je podstatné jméno: rok přídavné jméno: českýa příslovce: už vlastní jméno mužské: Jan, Jiří, Václav, Petr, Josef vlastní jméno ženské: Marie, Jana, Eva, Anna, Hana česká města: Praha, Brno, Plzeň, Ostrava, Prostějov, Olomouc země: ČR, USA, Německo, Francie, Polsko, Itálie zahraniční města: Moskva, Paříž, New York, Bratislava, Londýn, Washington, Vídeň, Berlín, Brusel, Řím Nejčastější hodina: 20.00 JAK JDOU ZE SEBOU Z HLEDISKA FREKVENCE... čísla: 1, 2, 3, 6, 4, 5, 0, 7, 10, 8, 9 kontinenty: Evropa, Amerika, Afrika, Asie, Austrálie, Antarktida dny v týdnu: sobota, neděle, pátek, pondělí, středa, úterý, čtvrtek měsíce: září, leden, květen, listopad, červen, říjen, duben, březen, srpen, prosinec, červenec, únor roky: 1994, 1995, 1996, 1997, 1993, 1992, 1998, 1991, 1990, 1989, 2000, politické strany (ve zkratkách): ODS, ČSSD, ODA, KDU, KSČM, HZDS, KSČ akademické tituly (ve zkratkách). Ing., MUDr., JUDr., PhDr., Mgr., RNDr., DrCs., MVDr., ThDr., PaeDr. RSDr., Bc., RCDr. NEJDELŠÍ „SLOVA": francouzskočeštinolaosoruštinoindočínštinou nikotinamidadenindinukleotidfosfát ultrasuperkontramultiextraunikátní ukrajinskovětnamskolaoskočeský technologickoekonomickofinanční skriptopolymernerelativistických methylendioxifenylisoproylamin luftwafenhilfefrauenfunkkršlýlerin komunistickosociálnědemokratického hypotalamohypofyzoadrenokortikální českomoravskoslezskocikánského redakce [pageend15]16 BRÁZDA - 1/2003-2004 Pouť do Compostely Během čtvrtého ročníku svých teologických studií jsem si uvědomil, že mě čekají moje poslední prázdniny v životě a řekl jsem si, že to chce nějakou pořádnou akci, která by těchto posledních prázdnin byla hodna. Osobně, mám- li uskutečnit nějakou velkou akci, čundr nebo výlet někam do dálky, musím k tomu uvnitř cítit jakési volání. A protože o pouti do Compostely jsem četl již před několika roky v jednom časopise a od té doby ve mně tato myšlenka dřímala, volba byla jasná. Pěšky jsem chodil vždycky rád a to i na poutě: měl jsem zkušenosti s jednodenním puto- váním na Vranov nebo na Hostýn, jednou o prázdni- nách jsem také šel pěšky poutní trasu Sloup, Křtiny, Vra- nov. Na pouti do Compostely jsem chtěl především zažít pocit, jaký v člověku vzbuzuje dlouhé putování k určitému cíli. Compostela je pro dlouhé putování cíl jako stvořený. Je dostatečně vzdálená - leží na severozápadě Španělska. Pouť do Compostely má dlouhou tradici - putuje se tam již od pátého století. Původní poutní trasa měřila asi 200 km, postupem času ale do Compostely začaly směřovat stezky ze všech velkých měst Evropy. I když se v moderní době všechny staré stezky a prašné cesty změnily v asfaltové silnice, poutnická stezka, která vede po severu Španělska od francouzsko-španělských hranic až do Compostely (to je stezka, do které nakonec ústila většina cest z různých měst Evropy) zůstala zachována a nadále se uchovává jako významné evropské kulturní dědictví a pro nás křesťany i jako dědictví víty. Poutnická cesta je velice dobře značená novými tabulemi z plechu, kamennými patníky s reliéfem mušle, která je jakýmsi symbolem pouti, nebo mohylami z kamení, které staví sami poutníci. Po dvaceti až třiceti kilometrech ve městech jsou rozmístěny hotely, kde se poutník může za dobrovolný příspěvek osprchovat v teplé vodě, vyspat v posteli, v některých je i možnost uvařit si něco teplého k jídlu. Na pouť se vydávají věřící nejrůznějších věkových kategorií. Já jsem šel ještě před začátkem prázdnin a tak jsem potkával spíš lidi středního věku nebo vysokoškolské studenty. Největším překvapením pro mě bylo setkání se sedmdesátiletým manželským párem z Francie. Cestou jsem potkal také lidi [pageend16]BRÁZDA - 1/2003-2004 17 nevěřící, kteří si pouť vybrali jako způsob trávení dovolené. Co se týče národnostního složení, potkával jsem na cestě opravdu lidi z celého světa: Kanada, USA, Jižní Amerika, Afrika, Austrálie; z Evropy bylo nejvíce Němců, Španělů a Francouzů; ze slovanských národů jedno děvče z Polska, kluk z Ukrajiny, Čech ani jeden. Tolik k víceméně obecným údajům o pouti a teď něco k samotnému průběhu. 19. června byla středa a mě čekala poslední zkouška na Lateránské univerzitě, v Římě bylo hrozné horko a mně se už vůbec nechtělo do studia. Přesto jsem zkoušku udělal, profesor Ciola se se mnou rozloučil pozdravem „Ciao, caro!" (tj. Ahoj, drahý) - asi jsem jej tedy nezarmoutil příliš. Po návratu ze školy mě čekalo ještě několik brigádnických hodin pro zvelebení naší koleje Nepomucenum ( a pak BALENÍ). Dostal jsem za úkol oškrabat starou vodou porušenou a plesnivou malbu v rohu místnosti na prádlo. Místnost je v přízemí a je asi čtyři metry vysoká. Vzal jsem tedy žebřík a dal jsem se do práce. Vše šlo hladce asi dvě hodiny do okamžiku, kdy jsem začal cítit, že ztrácím výšku - žebřík začal ujíždět, a jak to bývá, zastavil se spolu se mnou až v mezní poloze - na zemi. Cítil jsem náraz na patu. Jestli to nebude zlomený, tak jedu, řekl jsem si a pan rektor mě zavezl na rentgen. Pata byla jen naražená a doktor doporučil sedm dní v klidu, které jsem však už prožil při prohlídce španělských měst. Pata ještě dnes občas zabolí. Večer mi Honza Šlégr u křížku v zahradě udělil požehnání pro poutníka na cestu za účasti několika dalších kamarádů. Byl to silný zážitek. Modlili se za mne, aby mě Pán na cestě provázel, abych nalezl pomoc u dobrých lidí, a já se jim jejich přímluvy snažil vracet svojí přímluvou za ně. Ráno jsme se sešli se Zdeňkem Wasserbauerem v kapli kardinála Berana ke slavení mše svaté. Byl čtvrtek - Slavnost Těla a Krve Páně. Pak mě Zdenek zavezl na letiště, rozloučil se se mnou a já zůstal sám. Cesta, na kterou jsem se těšil a připravoval dlouhý čas, byla najednou bezprostředně přede mnou, cítil jsem touhu po dálce a něčem novém a zároveň obavu z toho, co mě čeká. Pro přiblížení k poutní cestě jsem zvolil let letadlem do Madridu. Zejména proto, že jsem letadlem ještě nikdy před tím neletěl. Nastoupil jsem do obřího letounu Jumbo thajské společnosti THAI, rozjeli jsme se po rozjezdové ploše a najednou jsme byli ve vzduchu a koukali jsme se na střechy domů místo na jejich stěny. Letěli jsme chvíli rovno a najednou se levé křídlo propadlo dolů, jako by chtělo upadnout, a my začali zatáčet nad moře. Let trval asi hodinu a půl a my ho celý projedli a prokoukali z okýnka. Původně jsem sedadlo u okna neměl, ale poprosil jsem svého souseda, který vypadal jako zkušený pasažér, a on si se mnou ochotně místo vyměnil. Za dvě hodiny po startu jsme dorazili k výstupní hale v Madridu. Všichni se hrnuli ven. Já ne, užíval jsem posledních chvil jistoty na palubě letadla, které jsem si draze zaplatil. Nakonec ale došlo i na mě a já stanul na neznámé španělské půdě. (pokračování příště) Jindřich Čoupek [pageend17]18 BRÁZDA - 1/2003-2004 Ze zápisků v prázdninovém deníčku O synovci Jakubovi 4. srpna 2003, ostrov Krk, město Krk, Chorvatsko Jen ze své lásky jsem si tě, Izraeli, vyvolil. Jen proto, žes nejmenší mezi národy... Hospodinova slova patřící vyvolenému národu a vztažená na nový Izrael - církev. Jen pro svou lásku a proto, žes „mrňavá", snoubenko má. Dnes jsem byl svědkem obvyklého výchovného prostředku malých neposluchů: Malý Jakub ze všech sil řval při pomyšlení, že bude musit sám plavat na nafukovacím kole. Ani blízkost rodičů jej nepřesvědčila, aby to vyzkoušel. "Jak na něj?" Ptali se bezradní rodičové. Pustit jej bez slitování a čekat, že bude sám plavat? Nesmysl, ve své rozjívenosti začne usilovně hulákat, až probudí všechny německé turisty na pláži. Ti nejspíš usoudí, že chlapce hodlají tito vlčí rodiče utopit. Jitka1 a švagr Petr nalezli působivější řešení: rozhodli se obdivovat jiného chlapečka ve vodě, patrně Kubíkova vrstevníka, kterak radostně a mile plave. „Toho chlapečka bych chtěla mít doma," a s dospěláckou chytrostí sestra dodala, „ne takového vřískala." „Petře, běž se těch lidí optat, jestli nám ho prodají." Dovtípíme se snadno, že malý si brzy dal říci a alespoň se nechal vozit maminkou a tatínkem ve vodě. Neplaval, ale byl povolnější... Hospodine, ty vládneš nade vším, v tvé ruce je moc. Přesto jí ve své moudrosti nezneužíváš. Vždyť jsme o moc tvrdošíjnější než Kuba, navíc si stavíme hlavu proti vlastní spáse, životu věčnému! Hospodin nás nevymění za lepší chlapečky či děvčátka a nedělá to ani metodicky. Je věrný ve všech svých slovech a pravdivý ve všech svých činech. Nechce se s námi přít, ani nám neodplácí podle našich vin. Díky, milosrdný Otče. Otče náš, můj. 8. srpen 2003, Záhorovice Ze slunného Chorvatska navrátivší se domů... Vzpomínek, jež třeba zpracovat, je však ještě hodně. Jedna z nich je zvlášť milá a jistě potěší i náhodného čtenáře. Hlavním představitelem je přirozeně Jakub. I bez dětí může být veselo, ale s nimi zpravidla nemůže být neveselo. Shovívavý odpustí tuto unáhlenou charakteristiku. 1 Rodná sestra. [pageend18]BRÁZDA - 1/2003-2004 1 9 „Strýcu," optal se zvědavě, „ten Ježíšek jako za tebú chodí, když sa modlíš? To on sa spustí na provaze z obláčku?" Nás milovníky abstraktních výrazů, procesů, principů odzbrojí natolik konkrétní a průzračná otázka. Je holou pravdou, že této otázce skutečně o něco jde. Našim odtažitým, tedy abstraktním, myšlenkám ovšem leckdy nikoliv. Bývají spíše působivou dekorací rozumového prázdna či vytěženého dolu na stříbro. Otázka si výslovně žádá neuhýbavou odpověď. Ano, nepopírám, že malému kdosi zamotal makovičku pohádkami o svatém Mikuláši překypujícími podrobnostmi, a jde tudíž dílem o půvabnou přesmyčku Ježíška a barského světce. (Tak mu pletou hlavu ostatně odmalička. Před dvěma lety se více bál Mikuláše nežli čerta!) Jak tedy přichází při mé modlitbě Ježíšek? To mě na Lateránu vskutku neučili. Kvečeru mi ale znenadání svitlo řešení: nepřichází po laně, nýbrž po kříži. Není to o nic méně absurdní než lano nebo žebřík (vzpomeňme namátkou na praotce Jákoba)! Po kříži přichází na tento svět, po kříži sestupuje i do mého světa. Proto na začátku Breviaria Romana říkám: Deus in adiutorium meum intende, Domine, ad adiuvandum me festina znače se přitom křižem. A Ježíšek po tomto kříži pospíchá, aby naplnil smyslem mou modlitbu, krkolomné odstavce i ty nejprostší věty. Jak odchází Pán Ježíš? - chtěl bych doplnit touto otázkou další skutečnost stejně zajímavou jsa neustále na vlnové délce malého Jakuba. Inu, odchází s křížem. Proto na závěr Římského Breviáře stojí: Dominus nos benedicat a my se s rádoby hlubokým přesvědčením značíme znovu - křížem... Zas a znovu on přichází, vstupuje, doprovází a vrací se s křížem. (To jsme se ještě ani nedotkli Mariina Magnificat!) „Když seděl na Olivové hoře a byli sami, přistoupili k němu učedníci a řekli: 'Pověz nám, kdy to nastane a jaké bude znamení tvého příchodu a skonání věku!' (...) Tehdy se ukáže ZNAMENÍ SYNA ČLOVĚKA NA NEBI..." (srv. Mt 24, 3.30). Jako každý správný klerikál bych měl tento úryvek tolikrát obracet a převracet, dokud jej nenatlačím do nějakého poučení. Ne, poučení si vytěžte sami! Ať vám pomůže vystoupit na obláčky kříž, po němž Ježíšek sestupuje na zem. Teď už rozumím tomu, proč malý tiše stává u průhledných dveří do mého pokoje, kdykoli usednu k Modlitbě hodin. Chce vidět dozajista tajemné lano, po němž vniká do lidských chaloupek Pán Ježíš a rozhazuje dárečky. Stejně jako o Vánocích se mu to ale nepodaří. Ježíšek uprchne dřív, nežli přistoupí k vánočnímu stromečku. Vždyť má tolik práce při obveselování hodných Kubíků a Pepíků, že nemá čas na besedy! Pavel Hödl [pageend19]20 BRÁZDA - 1/2003-2004 Pro potěchu Jednou jsem se Michalovi v emailu zmínil o těžkostech, které jsem zrovna prožíval a on mi pro potěchu obratem poslal krátký dopis se zamyšlením o čtyřech adventních svících. Neříkám, že toto zamyšlení je útěšné pro všechny. Útěšný byl ale pro mě sám fakt poslání toho dopisu - ať se takové činy mezi námi množí!!! Tak to je jedna věc, co jsem vám chtěl napsat. Druhý důvod se týká obsahu zamyšlení o čtyřech adventních svících - to se vám třeba bude někdy hodit v náboženství nebo budete-li mít synovce či vnuky. A nyní již ono zamyšlení: Malý vnouček se zeptal: „Co je to Advent?" Je to období přípravy na Vánoce, darování všem a zejména dětem více volného času, úsměvu, vlídného slova, pomoci... také nadílka Mikuláše. Tuto neděli byl na stole připraven adventní věnec se čtyřmi svícemi. Malý chlapec se ptá: „K čemu jste?" A svíce mu tiše odpovídají: Já jsem pokoj. Mé světlo moc nesvítí, protože lidé mají mezi sebou málo pokoje. Druhá svíce je víra. Ale lidé ji nemají a také nechtějí o této svíci nic vědět. Také moc nesvítím. Třetí svíce je láska. Ale ta už také nemá sílu hořet, lidé vidí jen sami sebe, ne druhé. Chlapec se zadívá znovu na svíce a říká: „To už nebudete svítit?" Čtvrtá svíce říká: Neboj se a zapal mne, protože pokud hořím já, můžeš ode mne zapálit i ostatní. Já jsem svíce naděje. Chlapec zapálil svíci a ta se rozhořela jasným plamenem. A ostatní děti šly v klidu psát svá přání do dopisů Ježíškovi. Jindřich Čoupek PŘÍBĚH ZAHRADY Text této osobní meditace je složen ze slov dvou knih Písma svatého: Příběhu o Zuzaně, dceři Jojakímově (Hospodin pozvedá) a Danielovi (Hospodin je soudce), a z Písně písní, kde milý je Bůh Hospodin, spravedlivý soudce a jediný ženich Zuzany (Lilie), duše každého člověka, duše Bohu milá a svým způsobem jedinečná. Bůh přichází na pomoc vždy, když jde o čistotu člověka, je vždy na straně ubohých, nespravedlivě souzených, ohrožených. On vidí do srdce člověka. On věrné srdce zachraňuje. [pageend20]BRÁZDA - 1/2003-2004 21 „Zahrada uzavřená jsi, sestro má, nevěsto, uzavřený val, zapečetěný pramen. Taková jsi, duše milovaná, jen pro mne připravená, jen pro mne otevřená, jen pro mne schováváš své nejlepší ovoce. V zahradě, ve které já dávám padnout i povstat, mám právě tebe, svou studnu osvěžující vody. K tobě přicházím za poledne napít se z pramene chladné vody a za noci odpočinout. Ve tvé náruči se mi dobře odpočívá. Ty každého tišíš: „Nebuďte a neburcujte moji lásku, dokud se sama nevzbudí!" V domě tvého otce Jojakíma, muže, kterého pozvedám, najdu bohatství, najdu tebe. A nejen tebe, ale i spoustu tvých přátel a přátel tvého otce. I kvůli nim rád přicházím. A ty, duše má, lilie, ráda připravíš se na setkání se mnou koupelí. Pak očištěná očekáváš můj příchod. Jen po mně toužíš, a proto vstupuješ do středu své zahrady, svlékáš šaty a ponoříš se celá do průzračné vody. Jen kvůli mně namažeš tělo olejem požehnání a tvá vůně, tvé jméno již zdaleka mi oznamuje tvou přítomnost a očekávání." „Můj milý prostrčil otvorem ruku a celé mé nitro se zachvělo před ním. Vstala jsem otevřít milému svému. Z rukou mi kanula myrha, myrha stékala z mých prstů na rukojeť zástrčky." Ale nebyl jsi to ty, kdo vstoupil do mé zahrady, když sama jsem tě očekávala tak dychtivě. Život ze mne prchal, když má tvář spatřila dva starce číhající na mou samotu a nahotu. Naléhali úlisnými rty: Dveře zahrady jsou zavřené, nikdo nás neuvidí, dychtíme po tobě, buď nám po vůli. Ze všech stran jsem zavřena, když to udělám, bude to má smrt, protože já jsem milého a můj milý je můj, on pase v liliích, neudělám-li to, neuniknu vašim rukám. Ptali se mne: Na koho pak čekáš, snad ne na milého: Jaký je tvůj milý, že je nad Miláčka, ty nejkrásnější z žen? Kam odešel tvůj milý, ty nejkrásnější z žen? Půvabná jsi jak Jeruzalém, strašná jak vojsko pod praporci. Odvrať od nás své oči vždyť nás uhranuly! Lépe mi bude, když to neudělám a padnu do vašich rukou, než bych zhřešila před milým. Volala jsem proto: Přiběhni, milý můj, podoben gazele či kolouškovi! Začala jsem hlasitě křičet, ale oba starci mne překřičeli. Jakmile obyvatelé domu, muže, kterého pozvedám, uslyšeli ze zahrady křik, přiběhli postranními dvířky podívat se, co se mi stalo. Starci přednesli své obvinění. Hledala jsem tě, můj milý a nenalezla. Kde jsi, když mne ranili, kde jsi, kde jsi... Pověz mi, ty kterého tolik miluji, kde budeš pást, kde necháš odpočívat stáda za poledne a přispěcháš mi na pomoc! Ty sám znáš skryté věci, víš všechno dřív, než se to stane, ty víš, že křivě proti mně svědčili. Hle, mám zemřít, ačkoli jsem neučinila nic z toho zlého, co o mně vypověděli. Hlas milého! Hle, právě přichází, hory přeskakuje, přenáší se přes pahorky. Soudce je můj milý. Ozval se, řekl mi: „Vstaň, má přítelkyně, krásko má, a pojď! Hlasitě zvolal: Já jsem čist od její krve! Celá jsi krásná, přítelkyně moje, poskvrny na tobě není." Uchopila jsem ho a už ho nepustím, dokud ho nepřivedu do domu své matky, do pokojíku té, jež mě počala. Táhni mne za sebou, dáme se v běh, můj milý je můj a já jsem jeho. Petr Šabaka [pageend21]2 2 BRÁZDA - 1/2003-2004 Gratulace k ukončení licenciátního studia teologie P. Petr Bauchner, P. Prokop Brož, P. Bedřich Horák k výročí 60-ti letům života P. František Blažek - 7. 12. 2003 k výročí 65-ti letům života P. Emil Valášek - 3. 9. 2003 k výročí 65-ti letům kněžství P. Josef Janota - 17. 12. 2003 k výročí 70-ti letům života P. Josef Stojaspal - 30. 9. 2003 k výročí 75-ti letům života P. Ivo Císař-29. 12. 2003 k výročí 80-ti letům života P. Ondřej Lukáč - 1. 12. 2003 k výročí 85-ti letům života P. Karel Pilík - 24. 12. 2003 k výročí 90-ti letům života P. Josef Janota-7. 11. 2003 Redemptus M. Valábek Uprostřed prázdnin přišla smutná zpráva ze Spojených Států, že na svátek P. Marie Sněžné dne 5. 8. 2003 zahynul při automobilové nehodě u Middeltownu, stát New York, mnohým z nás dobře známý karmelitán P. Redemptus Maria Valábek, O. Carm. Rodem Američan, ale srdcem a povahou Moravák z Valašska. Alespoň tak se vždycky cítil. Byl hrdý na svůj moravský původ, i když on sám se narodil už v Americe 3. 7. 1934 (křestní jméno František), kam jeho rodiče odešli z Valašska za prací v době krize ve třicátých letech. Maminka pocházela z Valašských Příkaz, farnost Valašské Klobouky, a tatínek ze Slovenska, z obce Vinohrady, nedaleko Hlohovce. Pracoval na Valašsku jako papučář, a když ale ani tam nebyla práce, odešel za chlebem za moře. Tam pracoval jako dělník, maminka P. Redempta jako uklizečka. P. Redemptus vždycky vzpomínal, že nikdy neměli svůj dům ani žádný velký majetek. On spolu s mladší sestrou Annou vyrůstali ve velmi skrovných poměrech. Hlavní bohatství, které se rodiče snažili dětem předat, byla víra. Aby synovi zajistili vzdělání, dali jej do malého semináře bratří karmelitánů. Tam byl [pageend22]BRÁZDA - 1/2003-2004 23 natolik osloven spiritualitou řádu, že po skončení malého semináře vstoupil k nim do noviciátu, kde přijal jméno Redemptus Maria. Po složení časných slibů byl poslán na studia do Říma do Mezinárodní karmelitánské koleje Sv. Alberta, kde nakonec prožil celý zbytek svého života. Po dokončení základního studia byl 25. 7. 1960 vysvěcen na kněze. Pokračoval ve studiích na Lateránské universitě, kde u našeho P. Boublíka dosáhl doktorátu z dogmatiky. Začal hned vyučovat v Mezinárodní koleji sv. Alberta a zároveň tam dělal magistra studentů, tedy byl zodpovědný za jejich duchovní formaci. Po zrušení řádového studia v Mezinárodní koleji, přednášel na různých římských institutech jako Sv. Beda - anglická kolej pro pozdní povolání, Regina Mundi - studium teologie pro sestry, kde byl mnoho let také děkanem anglické sekce, dále přednášel jednu dobu také na Urbanianě i jinde. Mimo to pracoval jako generální postulátor řádu, tzn. měl na starosti všechny karmelitánské kauzy beatifikace a kanonizace. Od roku 1984 byl také generálním delegátem pro misionářky Misijní rodiny Donum Dei, kterým pomáhal jak ve formaci, tak i v duchovním vedení. Dále pracoval také jako externí spolupracovník anglické sekce vatikánského rozhlasu a „l'examinatore del clero" římské diecéze. Od roku 1997 pak působil jako „penitenziere minore" v patriarchální vatikánské basilice sv. Petra. O tomto svém působení vždycky říkal, že to bylo to nejlepší, co v životě dělal. Dělal to s velkým zápalem a ochotou, i když jeho zdraví už nebylo tak dobré. Jinak byl také zpovědníkem a duchovním vůdcem mnoha kněží, seminaristů, studentů, řeholníků a řeholnic z celého Říma. I mnozí seminaristé a kněží z Nepomucena využívali této jeho služby. Málokdo ví, že vedl též rozsáhlou korespondenci po celém světě. Na to mu zbývala noc. I tak je s podivem, jak mohl ten celý rozsah práce zvládnout. U P. Redempta byl vždy na prvním místě člověk. Pro něho otázka "Jak se máš?" nebyla jen zdvořilostní frází, ale jeho to opravdu zajímalo jak se tázaný má. Dokázal se vcítit do situace druhého a být tu pro něho. Nikdy nepokazil žádnou legraci, ale zároveň to byl člověk modlitby a hlubokého duchovního života. Z toho, co sám žil, rozdával také druhým. A to co říkal, to také žil. To dovedli ocenit i ti, kdo s ním nesouhlasili, uznávali, že byl „molto coerente". P. Redemptus miloval Církev, svůj Řád i kněžství. Miloval lidi a lidé milovali jeho. Dnes mnoha lidem schází. Nezbývá ale než se s jeho nenadálým odchodem smířit a popřát mu za to všechno, co zde na zemi pro druhé vykonal, věčné spočinutí v náruči Boží a hojnou odměnu od Pána. R.I.P. Josef Jančář [pageend23]2 4 BRÁZDA- 1/2003-2004 Život ve fontáně Milí přátelé fontánky, představuji se vám jako nový prefekt rybiček a želv. Jelikož bývalý prefekt, přes velkou péči a lásku, s kterou vykonával svou službu, psychicky nevydržel rány osudu - častá úmrtí svěřenců či jejich kořisti, musel jsem se této služby ujmout já. Snad to ani jinak dopadnout nemohlo, vždyť všichni dobře vědí, jak mám rád zvířátka (živá, samozřejmě), jimž jsem se celý život věnoval. A tak jsem s radostí přijal tuto službu výměnou za dolévaní octa a oleje na stolech v refektáři. Rozdíl mezi oběma službami jsem pocítil záhy. Oboje má co do činění s krmením živých tvorů, je to tedy něco velmi zodpovědného. Dovolím si však trvrdit, že péče o rybičky a želvy je práce zodpovědnější. Když totiž nedáte bratřím olej a ocet, oni se sami brzy ozvou a připomenou vám vaši nedbalost a nezodpovědnost, s kterou službu vykonáváte. Ale co ta ubohá zvířátka? Ta se nenechají slyšet, i když lze snad předpokládat, že na svého pastýře tiše nadávají. Želvy, jak praví naše zkušenost, se o sebe v nouzi dokážou postarat samy a přinejhorším by mohly z fontánky uprchnout. Ale rybičky by dozajista umřely hlady. S želvami jsem zatím neměl moc tu čest se ve své nové funkci blíže seznámit. V říjnu totiž jejich fyzická aktivita rychle klesala s poklesem teploty vody, vylézaly z úkrytu stále vzácněji, a od počátku listopadu jsou už prakticky stále zalezlé. V teplejších dnech sice jedna z nich občas vyplave, toužebně se na vás dívá, že by jako chtěla něco k snědku, ale když jí nabídnete, nemá už asi ani sílu otevřít pusu. A tak zase smutně zaleze do domečku. Slyšel jsem ale, že v létě se želvy rozpomněly na své predátorské vlohy a ulovily si několik nebohých nic netušících ptáčků. Ale to tady teď nebudu rozvádět. To by byla teologie, takže o tom až někdy jindy. Zato rybičky, ty mají apetit vskutku úžasný. Stačí, když jen zahlédnou váš stín, a už se k vám natěšené ženou a prosebně na vás otvírají své tlamičky. Jejich vděčnost vnímáte téměř hmatatelně. Je to až dojemné, jak si taková zvířátka, řekli bychom primitivní, zvyknou na lidskou péči o ně. Když jim jdu nasypat potravu, musím nejdříve fontánku obejít, aby si mě všimly. Některé jsou totiž zameditované na druhé straně a než by se vzpamatovaly, nic by na ně nezbylo. Rybí rodinka se přes léto pěkně rozrostla. A díky péči bývalého prefekta a sestřiček mláďata utěšeně rostou. Kdyby snad některému teologovi připadalo, že v mém článečku je příliš mnoho antropomorfismů, pak předesílám, že je to zcela záměrné. Jsme přece lidé, ne? Matúš Kocian [pageend24]BRÁZDA - 1/2003-2004 25 Vítězství! Skládat zkoušky není jednoduchá záležitost, je to úporné utkání s jazykem a se zkoušejícím profesorem. Je to zápas! Pokusil se někdo z vás uvažovat o studiu teologie jazykem sportovního komentátora? Ne? Ze to není možné? Inu, je to možné. Přesvědčete se sami v následujícím článku. Poloprázdný Olympijský stadion v Římě, osvětlen umě- lým osvětlením (to jako kabinet církevního práva na Lateránské universitě), neboť se již hrálo ve večerních hodinách, byl svěd- kem dramatického zápasu, ve kterém coby hostující mužstvo (domácí hráli tradičně v ital- štině) jsem mohl na soupeři jen získat. Atmosféra v mé kabině před utkáním nebyla zrovna nejlepší. Na mých hráčích byla vidět před utkáním nervozita a únava po náročném sou- středění. Oproti všem očekává- ním jsem nedostal výhodu pokutového kopu (to jako že můžu mluvit o čem chci - piacere), ale domácí se okamžitě ujali iniciativy otázkou "Suprema autorita della Chiesa". Narazili však na dobře zformované zadní řady, které následně založily rychlý protiútok, který nemohl skončit jinak než vedoucí brankou - vedu 1:0! Soupeř tedy staví opět míč do středového kruhu a rozehrává otázkou "ekumenický koncil". Nicméně z hostujících hráčů se vytrácí počáteční nervozita, záloha stále více podporuje útok a na prudkou střelu k tyči byl domácí gólman krátký - 2:0! Soupeř reaguje hned dvojím střídáním a pokouší se mou branku ohrozit otázkami "farnost, farář". Střídání se mu však nepovedlo. Vidíme tedy stále stejný obraz hry a míč potřetí rozvlnil síť - 3:0! Domácí Squadra azzura, která jakoby nevěděla, co hrát, se snaží přitvrdit hru otázkou na libro IV del Codice a uchyluje se tedy k zákeřnostem. Přišpendlen ve vlastním pokutovém území, bráním se vším, co má ruce, nohy. Centry se střídají se střelami a moje obrana odvrací s vypětím všech sil. Zápas graduje. Několikrát vykopávám se štěstím balón z brankové čáry (náhodou jsem si stihi přečíst těsně před zkouškou obsah knihy IV před kabinetem), ale soupeři utíká čas strašně rychle a zvuk píšťalky ukončující zápas jakoby předvídal následné oslavy v kabině, latinsky vyjádřeno jako "causa bibendi". Tomáš Vyorálek [pageend25]26 BRÁZDA - 1/2003-2004 Milí čtenáři Brázdy. Přinášíme vám na tomto místě několik obrázků Matúše Kociána, alumna naší koleje. Není to nádhera? Je nám líto, že vám nemůžeme zprostředkovat obrázky v barvách. redakce [pageend26]BRÁZDA - 1/2003-2004 27 Co Bůh? Člověk? Co Bůh? Člověk? Kdokolivěk? Co já? Co ty? Bože svatý? Já hřích, pych, lest: Tys sláva a čest. Já hnis, vřed, puch: Tys čistý duch. Tak jak mohu, zpívám, vzdychám K nohám padám, chvály skládám, jak i první, tak v poslední okamžení. PATER e CoeLIs DeVs Miserere nobIs. Bedřich Bridel Bedřich Bridel (nar. 1619, zemřel 15. 10.1680) byl katolickým knězem, misionářem, vrcholným představitelem české barokní meditativní literatury. V osmnácti letech vstoupil do jezuitského řádu, sedm let studoval teologii (spolu s Bohuslavem Balbínem). V letech 1656-60 vedl jako správce jezuitskou tiskárnu v pražském Klementinu. Věnoval se horlivě činnosti kazatelské a misijní. Tuto činnost vykonával 24 let a připravil pro ni různé pastorační spisy, původní i přeložené. Měl evropský rozhled. Když r. 1680 vypukl v Kutné Hoře mor, Bridel se tam vydal ošetřovat nemocné, nakazil se a spolu s dalšími třemi řádovými bratry zemřel. 1701 jim byl postaven mramorový pomník do zdi Dušičkové kaple v Kutné Hoře. redakce [pageend27]