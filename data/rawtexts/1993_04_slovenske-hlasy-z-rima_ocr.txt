Slovenské hlasy z Ríma ČASOPIS SLOVENSKÝCH KATOLÍKOV 1993 ročník 42 2 OTEC BISKUP GRUTKA, VĎAKA VÁM! 3 * Kard. Jozef Tomko: PREČO SLÁVIŤ VIANOCE? 5 Ján Pavol II.: AJ LAICI MAJÚ ZATIAHNUŤ NA HLBINU 9 Í.ubomír Žák: V ROKU 1994 BUDÚ OČI CELÉHO SVETA UPRETÉ NA RODINU 15 TRI ŽIVOTNÉ SEDEMDESIATKY 16 Jozef Medový: SPOMIENKY NA O. BISKUPA GRUTKU 17 Jozef Vavrovič: DUCHOVNÝ PROFIL O. BISKUPA GRUTKU 19 O. BISKUP GRUTKA V RÍME A V ÚSTAVE 20 Johann M. Sailer: SLOVÁ JEŽIŠA KRISTA CHORÝM 21 Juraj Kamas: ŠTYRI ZÁBERY Z MISIJNÝCH CIEST 24 S. Galia Vrablecová: 25 ROKOV V SLOVENSKOM ÚSTAVE SV. CYRILA A METODA V RÍME 26 Mag. Kamila Labasová: SLOVENSKO V RUMUNSKOM NADLAKU 28 SVÄTÝ OTEC POVEDAL SLOVÁKOM 29 Z LITERÁRNYCH ZÁHONOV 30 Z KRONIKY ÚSTAVU 32 ČO SVÄTÝ OTEC PODČIARKUJE Spedizione in abbonamento postale - Gruppo III. (70 %) ISSN 0394-8978 [pageend1]OTEC BISKUP GRUTKA, VĎAKA VÁM! Drahý Otec biskup, oslavovali sme tridsiate výročie posviacky Ústavu svätého Cyrila a Metoda v Ríme. Vy ste neboli medzi nami. Dokončievali ste svoju životnú obetu na lôžku utrpenia. Nepozývali sme na oslavy slovenské zahraničie. Neplánovali sme veci vo veľkom štýle. To veľké vddkyvzdanie vytrisklo spontánne z radov našich bratov a sestier z vlasti. Veď to bolo po prvý raz, čo mohli z vlasti prísť stovky našich rodákov a v Ríme slobodne povedať, čo si myslia. Predtým sa vo vlasti hľadelo na Ústav nepriateľsky zo strany úradov, hoci slovenské srdce vpravdě čakalo z Ústavu osvieženie. Máme radosť z toho, že sa minuli tieto časy. Máme radosť z toho, a aj Vy by ste mali radosť z toho, že sa s uznaním a priateľsky o Ústave vyslovili jednak prezident Slovenskej republiky, jednak premier vlády Slovenskej republiky pri svojich osobných návštevách Ústavu. Keď sme v rodinnom kruhu početných bratov a sestier zo Slovenska slobodne a verejne ďakovali za tridsaťročný Ústav, nezabudli sme ďakovať Pánu Bohu za to, že k takej veľkej štedrosti otvoril srdcia amerických Slovákov. S osobitnou vďakou sme spomínali najmä na Vás, ktorý ste boli akoby otcom Ústavu. Zasadili ste sa svojou autoritou a láskou za to, aby Ústav vznikol a zasadzovali ste sa svojou otcovskou starostlivosťou o budúcnosť Ústavu. Viackrát a na mnohých miestach ste opakovali myšlienku, ktorú ste napísali v januárovom čísle Hlasov z Ríma v roku 1964: « Dbajme o Katolícke Sdruženie, ktoré na seba preberá tú najvážnejšiu misiu, to jest starať sa nielen o vystavenie, ale aj o udržanie Ústavu. Dľa žiadosti Svätej Stolice a uznesenia posledných konvencií SSK starosť o Ústav padá na morálnu osobu, za akú Svätá Stolica uznáva SSK. To Sdruženie pri Svätej Stolici a hierarchii ostáva protektorom (Ústavu). » Nebyť tejto Vašej starostlivosti, nebyť Sdruženia Slovenských Katolíkov, nebyť faktickej pomoci rozličných americko-slovenských krajanských organizácií, ktoré ste povzbudzovali, aby pomáhali Ústavu, náš Ústav by sa asi nebol mohol dožiť tridsiatky. Vďaka Vám, Otec biskup Grutka! [pageend2]PREČO SLÁVIŤ VIANOCE? Pre nás kresťanov odpoveď Je v jednom mene a v jednej udalosti: sú to Sviatky narodenia Ježiša v Betleheme pred 2000 rokmi. Udalosť naoko všedná, každodenná. Denne sa rodia na svete tisícky detí. Prečo oslavovať dieťa chudobnej tesárskej rodiny, ktoré sa musí dokonca narodiť v chudobnej jaskyni, čo slúži za maštaľku pre ovce, von z malého mestečka Betlehema, v odľahlej provincii v područí rímskej veľríše? A čo táto udalosť a táto osoba hovorí dnes nám, mne, tebe? Ak si nezod- povieme na tieto otázky, naše Vianoce ostanú iba prázdnou pozlátkou zo zjedených cukríkov a unikajúcim dymom zo spálených sviečok. Kto Je teda Ježiš a čo značí jeho narodenie v dnešnom svete a v našom živote? Aj v kresťanskom prostredí nám môže uniknúť skrytý význam všetkých vonkajších prejavov Sviatku. Kto nepochopil hlboké tajomstvo osoby Ježiša Krista, a teda Vianoc, ľahko bude hľadať tajomstvo inde. Tak v Indii možno stretnúť mladých vlasá- čov, čo hľadajú mystérium, ale aj v Európe rastie záujem o budhizmus, ktorý hľadá čosi tajomné, božské, absolútne, hľadá šťastie aj za cenu, ba priam cestou zriekania sa rôznych túžob a vášní. Pritom Bud- ha, čiže « osvietený », ktorý nie je bohom, — privádza svojich prívržencov iba na prah Boha, lebo nevie ani len to, či Boh je osoba a či je to energia rozliatá vo stvorenstve; nevie, kto je Boh, alebo čo je Boh. Práve táto otázka je životne dôležitá v našej dobe. Pred rokmi bol ešte v móde ateizmus. Dokonca niektorí teológovia začali hovoriť o « smrti Boha ». Dnes táto móda pominula a živelne sa vracia a cíti potreba Boha. Žijeme v období keď sa ľudia vracajú k Bohu a Boh sa vracia k ľuďom. To bolo všeobecné zistenie aj nedávno na vedeckom stretnutí na Urbanovej univerzite v Ríme. Ja som vždy tvrdil zo stretnutia s rôznymi národmi a kmeňmi, že náboženstvo a religiozita ako úcta k najvyššej bytosti sa nachádzajú všade a že človek je všade takmer od prírody náboženský. 3 [pageend3]Lenže poznať Boha nie Je ľahké. Boh je duch a naše poznanie sa viaže na zmysly. Ako však uvidieť, počuť, dotknúť sa, ochutnať ducha? To je hlboká túžba, ktorá ženie človeka: « Hľadal som tvoju tvár, Pane », kričí v nás čosi so žalmistom. Táto túžba poháňala mnohých ľudí, aby hľadali Boha. Niektorí sa v svojom hĺbaní dostali dosť ďaleko, ale predsa Boh im ostal skrytý. Boh však prišiel sám v ústrety človeku. Ako hovorí Písmo: « Mnoho ráz a rozličným spôsobom hovoril v minulosti Boh našim otcom ústami prorokov. V poslednom čase prehovoril k nám ústami Syna, skrze ktorého stvoril aj svet. On je odblesk jeho slávy a verný obraz Jeho podstaty. On udržuje všetko svojím mocným slovom. Očistil nás od hriechov, zasadol po pravici Velebnosti na výsostiach » (Hebr 1,1-4). Boh sa natolko priblížil k človeku, že Syn Boží sa stal človekom: « A Slovo sa stalo telom a prebývalo medzi nami. » Nijaké náboženstvo, ani pri najlepšej snahe priblížiť sa k nekonečnej, tajuplnej bytosti večného Absolútna, sa neodvážilo ani len pomyslieť na to, čo Boh sám spravil. Ako hovorí Ján, « nikto nikdy nevidel Boha. Jednorodený Syn Boží, ktorý je v náručí Otca, ten o ňom priniesol zvesť » (Jn 1,8). Pravda o Bohu, ktorý sa z lásky k ľuďom stáva človekom a narodí sa v Betleheme, je originálna a vlastná iba kresťanstvu. Je to « blahozvesť », « dobrá novina », « evangelion »; Bola však škandálom pre Židov i Grékov, ale aj pre mnohých dnes: « Pravé svetlo, ktoré osvecuje každého človeka, prišlo na svet. Bolo na svete a svet vznikol skrze neho, a svet ho nepoznal. Prišlo ku svojim, a vlastní ho neprijali» (Jn 1,10-11). « Ale tým, ktorí ho prijali, dalo moc stať sa Božími deťmi» (Jn 1,12). Hej, to betlehemské Dieťa! Vďaka teda vtelenému Slovu, vďaka betlehemskému dieťaťu zato, že nám lepšie odhalilo tvár pravého Boha ako Otca, že nám ukázalo, ako Boh žije v ľudskom tele a ako má človek žiť podľa jeho príkladu. Vďaka zato, že Ježiš sa stal naším Spasiteľom nielen podľa mena, ktoré mu významne dali pri narodení, ale celým svojím životom, smrťou z lásky a zmŕtvychvstaním: « Dáš mu meno Ježiš, lebo on vyslobodí svoj ľud z hriechov» (Mt 1,21). Vďaka mu zato, že ostáva s nami ako vtelený Boh, blízky, ba dokonca vo všetkom podobný nám okrem hriechu. Vďaka, že si vzal nielen meno « Emanuel» — Boh s nami, ale že ho spravil skutočnosťou. Boh chcel byť s nami naveky; s nami všetkými, s každým z nás. Preto tie svetlá nad Betlehemom, preto spev anjelov plný významu: « Sláva Bohu na výsostiach a na zemi pokoj ľuďom dobrej vôle », preto radosť pastierov. Ako hovorí evanjelium podľa Matúša: « To všetko sa stalo, aby sa splnilo, čo Pán povedal ústami proroka: “Hľa, panna počne a porodí syna a dajú mu meno Emanuel”, čo v preklade znamená: Boh s nami» (Mt 1,22-23). Vianoce sú teda sviatkami narodenia Ježiša Krista, v ktorom sa nám « zjavila dobrota Boha, nášho Spasiteľa, a jeho láska k ľuďom » (Tit 3,4). Sú každoročnou spomienkou na historickú skutočnosť, že Boh sa stal človekom. Sú radostnou oslavou Ježiša Krista, ktorý Je nekonečný, majestátny a všemohúci Syn Boží, ale zároveň náš Emanuel — Boh s nami, blízky, súcitný a dobrotivý priateľ, ktorý ostáva s nami v každej chvíli. Tajomstvo vianočnej radosti spočíva v presvedčení, že Boh sa nám zjavil a natolko priblížil v betlehemskom dieťati. My sme túto vieru dostali zadarmo. Zachovajme si ju ako ozajstný poklad, ktorý mnohí na svete hľadajú a po ktorom nevedomky tápajú. Zachovajme si a obnovme si túto vieru v Ježiša Krista, ktorý je s nami nielen na Vianoce, ale v každom momente nášho života. Obohaťme touto vierou iných. S ňou nájdeme pre seba i pre iných radosť, pokoj, svetlo! * KARD. JOZEF TOMKO (Prednesené v slovenskom vysielaní Vatikánskeho rozhlasu na Vianoce r. 1993) 4 [pageend4]JÁN PAVOL II. AJ LAICI MAJÚ ZATIAHNUŤ NA HLBINU I. SPIRITUALITA LAIKOV 1. Špecifická úloha laikov v Cirkvi vyžaduje od nich hlboký duchovný život. Aby sa im ho pomohlo dosiahnuť a žiť ho, boli publikované teologické a pastorálne diela o spiritualite laikov, vychádzajúce z predpokladu, že každý pokrstený je povolaný ku svätosti. Spôsob, akým sa uskutočňuje toto povolanie, je rôzny podľa rôznosti osobitných povolaní, podľa životných a pracovných podmienok, podľa schopností a náklonností, podľa osobného uprednostňovania toho či onoho učiteľa modlitby a apoštolátu, toho či onoho zakladateľa rehole alebo náboženskej inštitúcie; tak tomu bolo a je vo všetkých skupinách Cirkvi modliacej sa, činnej a putujúcej k nebu. Sám Druhý vatikánsky koncil načrtol obrysy osobitnej spirituality laikov v rámci náuky o živote, platnej pre všetkých v Cirkvi. 2. Do základov ktorejkoľvek kresťanskej spirituality nemožno nepoložiť Ježišove slová: « Ostaňte vo mne. Kto ostáva vo mne a ja v ňom, prináša veľa ovocia » (Jn 15,4.5). Má svoj význam rozlišovanie, na ktoré text naráža, medzi dvomi aspektami tohto spojenia: je to prítomnosť Krista v nás, ktorú máme prijať, uznať, túžiť po nej stále viac a tešiť sa, ak je nám v niektorých chvíľach dopriate mať z nej intenzívnejší zážitok; a je to naša prítomnosť v Kristovi, ktorú sme vyzvaní uskutočňovať našou vierou a láskou. Toto spojenie s Kristom je darom Ducha Svätého. On ju vlieva do duše, ktorá ho prijíma a sleduje či už v kontemplácii Božích tajomstiev, či v apoštoláte, ktorý sa usiluje komunikovať svetlo, alebo v činnosti v okruhu osobnom a spoločenskom (porov. sv. Tomáš, Summa, II. q. 45, a. 4). Laici sú povolaní k tomuto zážitku spojenia ako ktorýkoľvek iný člen Božieho ľudu. Pripomenul to Druhý vatikánsky koncil s týmto napomenutím: « Aby (laici) nestrácali svoje životné spojenie s Kristom pri riadnom plnení svetských povinností 5 [pageend5]v bežných životných podmienkach » {dekrét o apoštoláte laikov [ďalej AA], č. 4). 3. Keďže spojenie s Kristom je darom Ducha Svätého, je treba oň prosiť v modlitbe. Bezpochyby, keď si niekto vykonáva svoju prácu podľa Božej vôle, robí niečo, čo je milé Bohu; a už toto je istý druh modlitby. Takto sa aj najjednoduchšie úkony stávajú darom, ktorý je na Božiu chválu a je mu milým. Ale je rovnako pravda, že toto nestačí; treba vyhradiť určité chvíle venované výlučne modlitbe podľa Ježišovho príkladu. On aj v tej najintenzívnejšej mesiášskej činnosti sa utiahol na modlitbu (porov. Lk 5,16). Toto platí pre všetkých, teda i pre laikov. Podoby týchto modlitbových «zastávok » môžu byť mnohoraké. V každom prípade platí zásada, že modlitba je pre všetkých nevyhnutne potrebná tak v osobnom živote, ako aj v apoštoláte. Len vďaka intenzívnemu životu modlitby laici môžu nájsť inšpiráciu i silu, odvahu uprostred ťažkostí a prekážok, rovnováhu, schopnosť iniciatívy, odolnosť i schopnosť obnoviť sa. 4. Život modlitby každého veriaceho, a teda i laika, nemôže sa zaobísť bez účasti na liturgii, bez utiekania sa k sviatosti zmierenia a nadovšetko bez slávenia Eucharistie, v ktorom sviatostné spojenie s Kristom je prameňom onej vzájomnej imanentnosti medzi dušou a Kristom, ktorú on sám ohlasuje: « Kto je moje telo a pije moju krv, ostáva vo mne a ja v ňom » (Jn 6,56). Eucharistická hostina zaručuje ten duchovný pokrm, ktorý uschopňuje prinášať veľa ovocia. Teda i v Krista veriaci laici sú pozvaní k intenzívnemu eucharistickému životu. Sviatostná účasť na nedeľnej omši musí byť pre nich prameňom tak duchovného života, ako aj apoštolátu. Blažení sú tí, ktorí okrem nedeľnej omše a prijímania sa cítia priťahovaní a pohýnaní k častému prijímaniu, ako ho odporúčajú toľkí svätí najmä v posledných časoch, keď apoštolát laikov nadobudol väčšieho rozvoja. 5. Koncil chce pripomenúť laikom, že ich spojenie s Kristom môže a má zahrnúť všetky aspekty ich pozemského života: « Ani rodinné starosti, ani iné svetské záležitosti nemajú byť vylúčené z ich spôsobu duchovného života, ako hovorí Apoštol: Čokoľvek hovoríte alebo konáte, všetko robte v mene Pána Ježiša a skrze neho vzdávajte vďaky Bohu Otcovi » {Kol 3,17) (AA č. 4). Všetka ľudská činnosť nadobúda v Kristovi vyšší význam. Tu sa otvárajú široké a žiarivé obzory vzhľadom na hodnotu pozemských skutočností. Teológia vyzdvihla pozitívnosť všetkého, čo jestvuje a koná v sile účastenstva na bytí, na pravde, na kráse a na dobre Boha « Stvoriteľa a Pána nebies i zeme », teda celého vesmíru a každej skutočnosti, malej či veľkej, čo patrí do vesmíru. Toto bola jedna zo základných téz svätého Tomáša o náhľade na svet (porov. Summa, I. q. 6, a. 4; q. 16, a. 4; q. 18, a. 4; q. 103, a. 5-6; q. 105, a. 4 atď.), ktorý sa zakladal na Knihe Genezis a na mnohých iných biblických textoch a ktorý naširoko potvrdzuje moderná veda obdivuhodnými výsledkami svojich výskumov v mikrokozme i makrokozme. Všetko má v sebe svoju vlastnú entitu, všetko sa hýbe podľa vlastnej schopnosti pohybu, ale všetko ukazuje aj svoje vlastné medze, svoju závislosť a svoju vnútornú účelovosť. 6. Spiritualita založená na tomto pravdivom nazeraní na veci je otvorená voči Bohu nekonečnému a večnému, hľadanému, milovanému a spoznávanému ako svetlo, ktoré vysvetľuje udalosti sveta a dejín. Viera je zakladateľkou a zdokona- lovateľkou tohoto ducha pravdy a múdrosti a dovoľuje vidieť Krista, premietnutého do všetkých vecí, aj do tých takzvaných « časných », ktoré viera a múdrosť pomáhajú objaviť v ich vzťahu k Bohu, « v ktorom žijeme, hýbeme sa a sme » {Sk 17,28; porov. AA č. 4). Pomocou viery možno vybadať aj v časnom poriadku uskutočňovanie Božieho plánu spásonosnej lásky, a v odvíjaní osobného života ustavičnú starostlivosť Otca zjavenú Ježišom Kristom, čiže zásahy Prozreteľnosti ako odpoveď na prosby a na potreby človeka (porov. Mt 6,25-34). V postavení laikov tento pohľad viery kladie do správneho svetla každodenné záležitosti v dobre i zle, v radosti a bolesti, v práci a odpočinku, v rozjímaní a činnosti. 6 [pageend6]7. Ak viera poskytuje nový pohľad na veci, nádej poskytuje novú energiu pre zaangažovanosť aj v časnom poriadku (porov. AA č. 4). Takto laici môžu dosvedčovať, že spiritualita a apoštolát neumŕt- vujú úsilie o zdokonalenie časného poriadku; zároveň ukazujú vyššiu veľkosť cieľov, na ktoré sa zameriavajú, i nádeje, ktorá ich oduševňuje a ktorú chcú odovzdávať aj iným. Je to nádej, ktorá nevylučuje skúšky a bolesti, no sklamať nemôže, lebo sa zakladá na velkonočnom tajomstve, na tajomstve Kristovho kríža a zmŕtvychvstania. Laici vedia, že účasť na obeti kríža vedie k účasti na radosti, ktorú dáva oslávený Kristus. Tak v tom istom pohľade na vonkajšie a časné veci žiari hlboká istota u toho, kto ich vidí a používa ich ako prostriedky a cestu k dokonalosti večného života i keď rešpektuje ich vlastný cieľ. Všetko sa to stáva v sile lásky, ktorú Duch Svätý vlieva do duše (porov. Rim 5,5), aby ju už na zemi urobil účastnou na Božom živote. (Audiencia 1. decembra 1993) II. ÚČASŤ LAIKOV NA KRISTOVOM KŇAZSTVE 1. V predchádzajúcich katechézach sme sa zmienili o bohoslužbe chvály a iných bohoslužobných úlohách prináleža- júcich laikom. Dnes chceme hovoriť priamo o tejto téme vychádzajúc z textov Druhého vatikánskeho koncilu. Tu čítame: « Keďže najvyšší a večný kňaz Ježiš Kristus chcel aj prostredníctvom laikov pokračovať vo svojom svedectve a vo svojej službe, oživuje ich svojím Duchom a neprestajne ich pobáda na každé dobré a dokonalé dielo» (LG č. 34). Pod týmto hnutím Ducha Svätého sa utvára v laikoch účastenstvo na Kristovom kňazstve, ktoré sme svojho času označili ako spoločné kňazstvo celej Cirkvi, v ktorej všetci, aj laici, sú povolaní vzdávať Bohu duchovný kult. « Ako ich totiž úzko spája so svojím životom a poslaním, tak ich robí účastnými aj na svojej kňazskej funkcii, aby konali duchovné bohoslužby na slávu Božiu a na spásu ľudí. A teda laici, keďže sú zasvätení Kristovi a pomazaní od Ducha Svätého, sú obdivuhodne povolaní a pripravení, aby prinášali čoraz hojnejšie duchovné ovocie » (LG č. 34). 2. Pozorujeme, že Koncil sa neobmedzuje na to, že kvalifikuje laikov ako «majúcich účasť na kňazskom, prorockom a kráľovskom úrade Kristovom » (LG č. 31), ale upresňuje, že sám Kristus pokračuje vo vykonávaní svojho kňazstva v ich živote, v ktorom teda účasťou na spoločnom kňazstve Cirkvi sú poverení samým Kristom večným a najvyšším Kňazom. A ďalej: Toto Kristovo kňazské pôsobenie sa v laikoch uskutočňuje cez Ducha Svätého. Kristus ich oživuje svojím Duchom. Toto vlastne prisľúbil Ježiš, keď vyslovil zásadu že Duch oživuje (porov. Jn 6,63). Ten, ktorý na Turíce bol poslaný stvárniť Cirkev, má trvácu úlohu rozvíjať kňazstvo a Kristovu kňazskú činnosť v Cirkvi — aj v laikoch, ktorí sú plnoprávnymi údmi Kristovho tela v dôsledku krstu. Krstom sa začína prítomnosť a kňazská Kristova činnosť v každom úde jeho tela, ktorému Duch Svätý vleje milosť a vtlačí charakter (sviatostný znak), dajúc veriacemu schopnosť životne sa zúčastňovať na kulte, ktorý Kristus dáva v Cirkvi Otcovi; kým vo sviatosti birmovania dáva zasa schopnosť angažovať sa ako zrelým vo viere v službe dosvedčo- vania a rozširovania evanjelia, čo patrí k poslaniu Cirkvi (porov. sv. Tomáš, Summa, III. q. 63, a. 3; q. 72, aa. 5-6). 3. V sile tohto odovzdávania svojho kňazstva Kristus dáva všetkým svojim údom, aj laikom (pozri LG č. 34) výsadu uskutočňovať v ich živote ten kult, ktorý on sám nazval «klaňaním v duchu a pravde » (Jn 4,23). Vykonávaním tejto bo- hopocty, veriaci, povzbudzovaný Duchom Svätým, má účasť na obeti Vteleného Slova a na jeho poslaní najvyššieho kňaza a Vykupiteľa všetkých. Podľa Koncilu v tejto transcendentálnej Kňazskej skutočnosti Kristovho tajomstva laici sú povolaní obetovať celý svoj 7 [pageend7]život ako duchovnú obetu, a tak spolupracovať s celou Cirkvou na posvätení sveta neustále vykonávanom Vykupiteľom. Je to veľké poslanie laikov: « Veď všetky ich skutky, modlitby a apoštolské podujatia, manželský a rodinný život, každodenná práca, duchovné i fyzické zotavenie, ak sa konajú podľa Ducha, ba aj životné ťažkosti, ak sa trpezlivo znášajú, stávajú sa duchovnými obetami, ľúbeznými Bohu v Ježišovi Kristovi, s vrúcnou nábožnosťou prinášanými Otcovi spolu s obetou Tela Pánovho pri slávení Eucharistie. A tak i laici tým, že si ako ctitelia Boha všade bezúhonné počínajú, zasväcujú mu sám svet» (LG č. 34; Katechizmus Kat. cirkvi č. 901). 4. Duchovný kult nesie so sebou účas- tenstvo laikov na slávení Eucharistie, ktoré je stredom celej ekonómie vzťahov medzi ľuďmi a Bohom v Cirkvi. V tomto zmysle «laici majú účasť na Kristovom kňazskom úrade, ktorým Ježiš Kristus obetoval seba samého na kríži a ustavične sa obetuje v slávení Eucharistie na slávu Otca pre spásu ľudstva » (Christi- fideles laici č. 14). V slávení Eucharistie laici majú aktívnu účasť tým, že obetujú seba samých v spojení s Kristom — Kňazom a Obeťou. A toto ich obetovanie má hodnotu cirkevnú na základe krstného sviatostného znaku, ktorý ich uschopňuje dať Bohu s Kristom a v Cirkvi úradný kult kres- sťanského náboženstva (porov. sv. Tomáš, Summa, III. q. 63, a. 3). Sviatostná účasť na eucharistickej hostine povzbudzuje a zdokonaľuje ich obetu tým, že im vlieva sviatostnú milosť, ktorá im pomôže žiť a konať podľa požiadaviek obety vykonanej s Kristom a s Cirkvou. 5. V tomto bode musíme vyzdvihnúť dôležitosť účasti na slávení nedeľnej Eucharistie, ako ju prikazuje Cirkev. Je to pre všetkých najvyšší kultový úkon pri vykonávaní všeobecného kňazstva, práve tak, ako pre kňazov-prezbyterov je ním sviatostná obeta omše pri vykonávaní služobného kňazstva. Účasť na eucharistickej hostine je pre všetkých podmienkou životného spojenia s Kristom, ako on sám povedal: « Veru, veru hovorím vám, ak nebudete jesť telo Syna človeka a piť jeho krv, nebudete mať v sebe život » (Jn 6,53). Katechizmus Katolíckej cirkvi pripomína všetkým veriacim význam účasti na nedeľnej Eucharistii (porov. č. 2181- 2182). Tu chcem skončiť známymi slovami Prvého Petrovho listu, ktoré vytesávajú postavu laikov majúcich účastenstvo na eucharisticko-cirkevnom tajomstve: « Aj vy ste vbudovaní ako živé kamene do duchovného domu, do svätého kňazstva, aby ste prinášali duchovné obety, príjemné Bohu skrze Ježiša Krista » (1 Pt 2,5). (Audiencia 15. decembra 1993) ATEIZMU DNES « Boha nikto nikdy nevidel. » Ako často vyslovujú tieto slová... neverci a skeptici, akoby boli nepodvratným dôkazom v prospech ich popierania a pochybovania. Bez toho, že by si to uvedomovali, práve keď popierajú ideu Boha nerobia iné než to, že opakujú, čo Boh povedal o sebe vo Svätom písme. « Boha nikto nikdy nevidel. » Stvoriteľ sveta chcel zostať skrytý... najmä pre tých, čo sa spoliehajú jedine na schopnosť vlastného úsudku a ešte viac pre tých, čo nepripúšťajú, aby bol nad nimi niekto, ku ktorému sa treba obracať, aby sa mohlo súdiť o dobre a o zle. Jestvujú rozličné podoby ateizmu, ktoré bezpochyby sú zahniezdené v súčasnej kultúre. Je to ateizmus praktický tých, čo si nechcú ani len položiť otázku o poslednom zmysle vecí a o našom osude; čo odmietajú hľadať; čo nechcú byť vyrušovaní v ich radovánkach a záujmoch. Je to určitý druh intelektuálnej samovraždy, zrieknutia sa byť človekom v úplnosti. Potom je to ekvivalentný ateizmus, neuvedomene idolatrickej povahy: « Ateizmus tých, čo adorujú nejakého filmového herca alebo politického vodcu, tých, čo sa dajú unášať nekontrolovaným fanatizmom za nejaký šport alebo módnu ideológiu, tých, čo sa dajú posadnúť kultom starosti o vlastné zdravie a o svoju fyzickú formu, akoby to bol určitý druh náboženstva... Alebo je to ateizmus implicitný tých, čo tvrdia, že nie je možné reálne poznanie (alebo aspoň poznanie zaujímavé) mimo toho, ktoré možno dosiahnuť vedou, psychologickou analýzou, štatistickým výskumom... ». (Z homíHe kard. Biffiho, bolognského arcibiskupa 6.1.1994) 8 [pageend8]V ROKU 1994 BUDÚ OČI CELÉHO SVETA UPRETÉ NA RODINU Je tomu len niekoľko mesiacov, čo medzinárodné tlačové agentúry priniesli otrasné svedectvo z bojov v Bosne: dvaja mladí ľudia, on Srb a ona muslimka boli brutálne zabití pri pokuse ujsť pred nezmyselnou vojnou. Obraz dvoch mŕtvych tiel, strnuto ležiacich v kaluži vlastnej krvi, obletel svet. Akoby na svedectvo, že dráma známeho príbehu dvoch zaľúbených, Peter a Lucia, opäť raz zostúpila z divadelného na javisko všedného dňa, keď dve láskou spriaznené srdcia, čo sa nezastavili pred nijakým rozdelením, boli násilne zastavené bezcitnou rukou krvavého Molocha s ľudskou tvárou. Bosniansky výjav smrti lásky otriasol vedomím verejnosti, ktorá si uvedomila, že v ňom nejde len o osobnú tragédiu dvoch zaľúbených. Je totiž istým em- blematickým výjavom, charakterizujúcim nielen bosniansku, ale tiež celosvetovú scénu: stále prítomná vitalita lásky muža a ženy, otvárajúca horizonty novému životu jedného pre druhého a zároveň demolujúca sila «prostredia» okolo nás, v ktorej sa formula spolunažívania zredukovala na známe: «človek človeku vlkom». Bosniansky obraz umlčanej dvojice mladého muža a ženy je však zároveň viac než výkrikom tragickej faktografickej drámy lásky a nenávisti, aj dnes aktívne činnej na javisku našej planéty. Je ikonou, ktorú treba meditovať, pretože útek tohoto muža a ženy z bojiska bol útekom budúcich manželov, snívajúcich sen o spoločnom živote v rodine, sen, za ktorý boli ochotní riskovať i vlastné životy. V tomto zmysle je krvavá bosnianska dráma testamentom nádeje dvoch zaľúbených, písaným nielen pre Balkán, ale pre celé ľudstvo. Píše sa v ňom, že cesta k obnoveniu pokoja bratovražednej spoločnosti vedie skrze vzájomný dar lásky, ktorým sa muž a žena stávajú tvorcami novej mikro-spoločnosti: rodiny. Bosniansky testament je jedným z mnohých, písaných dnes v rôznych kútoch planéty. Predsa však cítime, že práve jeho obsah je hlboko pravdivý a aktuálny. A tak sa zdá, akoby vyhlásenie roku 1994 za Medzinárodný rok rodiny (MRR) Organizáciou Spojených Národov (OSN) bolo čestným « Post Scriptum » všetkých ľudí dobrej vôle, túžiacich po obnove medziľudských vzťahov práve skrze obnovu rodiny. Horizont Roku rodiny: « rodina » ako prvé prirodzené spoločenstvo človeka Organizácia Spojených Národov prichádza s vyhlásením Medzinárodného roku rodiny len pár rokov pred vstupom do tretieho tisícročia. Už tento samotný moment je plný významu. Mohli by sme ho charakterizovať ako nové « objavenie » významu rodiny na konci storočia plného drám, pričom vzácnosť tohoto objavu spočíva v tom, že je spoločným, teda priam celoplanetárnym. Vystupuje pri tom do popredia, okrem iného, dvojpólovosť situácie, v ktorej sa dnes rodina nachádza. Ak totiž na jednej strane možno hovoriť o istom druhu pozitívneho « návratu » k rodine, ktorú, ako nás o tom presvedčila skúsenosť i tohoto 20. storočia, nemôže plnohodnotne nahradiť žiadna iná spoločenská štruktúra štátu, čo ako sa usilujúceho byť Gran Mére svojich občanov, na druhej strane azda nikdy predtým nebola rodina tak ohrozená ako práve dnes. Dokument OSN o Medzinárodnom roku rodiny predstavuje práve túto, v určitom zmysle, paradoxnú antinómnosť statusu rodiny konca druhého tisícročia, keď 9 [pageend9]hovorí o «obdivuhodnej energii » rodiny, schopnej obnovovať choré spoločenské štruktúry, a takisto o jej ľahkej « zraniteľnosti», a z toho vyplývajúcej potreby jej ochrany a pomoci, aby rodina mohla byť verná tejto svojej najvlastnejšej charakteristike. Aj keď nie je naším úmyslom analyzovať negatívne faktory, ktoré ohrozujú dnešnú rodinu, všimnime si aspoň jeden, ktorý sa v poslednom čase udomácnil v krajinách bývalého Východného bloku, nevylúčiac pritom Slovensko. Henryk J. Sokalski, ustanovený OSN za koordinátora MRR, hovorí o tomto faktore ako o nebezpečenstve číslo jeden. Je ním neistota, n ktorej sa dnes rodina nachádza. Neistota prichádza z viacerých strán a zasahuje život rodiny v rôznej intenzite. Jej prameňom sú predovšetkým rýchle ekonomické, sociálne a kulturálne zmeny spoločnosti. Tieto sú nielen nestabilným milieu vonkajšej existencie rodiny, ale tiež nebezpečenstvom jej vlastnej vnútornej nestability. Uprostred nestability spoločnosti, meniacej svoju ekonomickú, sociálnu a tiež, ako sme tomu boli svedkami doma, ideologickú identitu, je teda rodina nútená opätovne nachádzať svoju vlastnú tvár. Ale tu prichádza na rad oprávnená starosť: dokedy bude mať rodina silu znášať otrasy spoločnosti, v ktorej sa nachádza? Je známe, že v takomto reálnom nebezpečenstve sa dnes ocitajú napríklad rozvojové krajiny, kde zlé sociálne podmienky vytláčajú do úzadia tradičné formy rodinnej solidarity, všeobecne známe napríklad na africkom kontinente. Ako tvrdí Francine Fournierová, vedúca Sektoru sociálnych náuk pri Unesco, jedine rodinná solidarita má zásluhu na tom, že v Afrike sú dnes uspokojené sociálne potreby tých najslabších, ako sú deti, chorí a starí. Zároveň však badať prudký nárast delikvencie najmä v afrických mestách, čo poukazuje na to, že došlo k vážnemu oslabeniu práve tejto siete rodinnej solidarity, zvyčajne zaručujúcej citovú a sociálnu podporu a ochranu jednotlivca. V súvislosti s podobnými situáciami nie je potrebné spomínať vzrastajúcu nestabilitu tzv. západnej spoločnosti a jej negatívne dôsledky, neraz spojenú s inštitucionálne liberálnym a antináboženským postojom štátu k rodine, odrážajúcim sa na rovine nielen legislatívnej, ale i konkrétnej, najmä pokiaľ ide o priamu pomoc rodinám. Iniciatíva OSN zorganizovať MRR v duchu pomoci rodine nie je teda náhodná. Naopak, možno povedať, že jeho vyhláseniu predchádzala dôkladná príprava. Už od roku 1984 začína pri Unesco pracovať equipe, zaoberajúci sa výhradne rodinou. Prvé plody úsilia odborníkov a organizácií viac než tridsiatich krajín boli predstavené v Paríži v marci 1992 na kongrese s témou « Výchovná funkcia rodiny a kultúrne zmeny. » Skupina predstavila brochure s názvom Nouvelles dynamiques dans ľapproche des questions familiales, ktorá je výsledným spracovaním celosvetovej ankety o rodine. O jej rozsahu svedčí fakt, že sa do nej zapojilo 173 špecializovaných organizácií. Vrcholom tejto celoplane- tárnej práce je pokus o spoločnú definíciu rodiny, postavený na výsledkoch ankety: « Rodina je prvé prirodzené spoločenstvo, ktoré človeka prijíma a v ktorom sa tento vyvíja. » Na prvý pohľad jednoduchá a preto azda neprekvapujúca a « nevinná » definícia znamená nepochybne veľký krok vpred v celosvetovom dialógu o rodine. V prvom rade svojou formuláciou, kedže výraz « prirodzené spoločenstvo », ktoré prijíma človeka od jeho narodenia a sprevádza ho počas jeho vývoja, obsahuje v sebe nutnosť predpokladu vybudovania stabilného zväzku muža a ženy, uvedomujúcich si osobnú a spoločenskú zodpovednosť, akú v sebe obsahuje ich spoločný zväzok. Jej význam spočíva tiež v tom, že v tomto znení bola kladne prijatá predstaviteľmi rozličných kultúr a náboženstiev, čo predstavuje dôležitý východiskový bod pre budúci možný medzináboženský a medzikonfesionálny dialóg o rodine, ale aj o ostatných dôležitých otázkach, týkajúcich sa planetárneho mierového spolužitia. Spoločným konsenzom získaná univerzálna definícia rodiny predstavuje dôležitú ideovú a inšpiratívnu platformu, ktorá by mala byť pomocou pri voľbe vhodnej formy a náplne pre tohoročné aktivity v rámci MRR. A kedže jej jadrom je hlboko antropologická a sociálna dimenzia rodiny, rok MRR chce byť celosvetovou výzvou, aby sa práve v tomto duchu poukázalo na jej dôležitosť a nezastupitelnost’ v spoločnosti. Ak je totiž rodina všeobecne uznaná za prvé prirodzené spoločenstvo, ktoré človeka prijíma a v ktorom sa tento rozvíja, mala by mať v plnom rozsahu prioritné miesto v každej spoločnosti, byť jej základným a konštitutívnym prvkom. Pochopiteľne, spomínaný pohľad na rodinu nie je nóvum. Je však vzácnym, pretože je nadobudnutým spoločne. Je prirodzené, že rodina, videná v takomto svetle, je podľa rozhodnutia OSN hodna zvláštnej pozornosti, ochrany a pomoci, aby sa mohla naplno zhostiť svojej zodpovednej úlohy v lone spoločnosti: úlohy prijatia a formácie človeka. Zostáva len 10 [pageend10]odpovedať na jednu dôležitú otázku: « Ako na to? ». Familyfest ’93: mimoriadny príspevok k Medzinárodnému roku rodiny Jedna z konkrétnych odpovedí prišla z Ríma. Tu sa 5.-6. júna 1993 pod názvom: « Rodiny — semená spoločenstva pre tretie tisícročie » uskutočnil svetový multikongres rodín, organizovaný hnutím « Nové rodiny » (z hnutia Focolare). O mimoriadnosti tejto udalosti svedčia v prvom rade číselné štatistiky. V « Paláci športu» (Palaeur), kde stretnutie prebiehalo, bolo prítomných 12 tisíc osôb pochádzajúcich z 87 národov. Za pomoci 11-tich satelitov, ktoré mimochodom vykryli 150 krajín, sa však kongres skrze satelitné spojenie two-way odohrával ešte na ďalších siedmych miestach: Melbourne, Hong Kong, Yaounde, Brusel, San Paolo, Buenos Aires a New York. Predpokladá sa, že tých, čo sledovali Familyfest ’93 bolo spolu asi 900 miliónov. Aj iný fakt podčiarkuje význam stretnutia a to, že len v samotnej sále Palaeur bolo zastúpených osem kresťanských denominácií (katolíci, pravoslávni, anglikáni, evanjelici, reformovaní, baptisti, metodisti) a tri veľké náboženstvá (židia, muslimovia a budhisti). Išlo teda nielen o mimoriadnu udalosť technického rázu azda jedného z najväčších projektov Mondovízie vôbec, ale tiež o mimoriadne stretnutie planéty, bohatej na kultúry a náboženstvá. V tejto atmosfére sa pohľad všetkých upieral na jediné: na rodinu. Familyfest ’93 využil príležitosť celosvetového fóra, aby sa na tému rodiny mohol vyjadriť každý kút zeme. Forma tejto svetovej výmeny skúseností mala pritom jednu dôležitú charakteristiku, vlastnú duchu hnutia Focolare: kľúčovým pohľadom na rodinu bol pohľad «jednoty »; jednota, chápaná nie ako uniformita, ale ako vzťah vzájomnej lásky na spôsob trojičných vzťahov, ktorého horizontom sú slová Ježišovho závetu « aby všetci boli jedno... » (Jn 17,21). Skúsenosti « Nových rodín » predstavili rodinu ako jednotnú celoplanetárnu realitu, aj keď zaodetú do rozližných kultúrnych foriem. V tomto kontexte bolo reálne poukázané, že ako základná a prirodzená bunka života spoločnosti, dnešná rodina nie je idilickým miestom, ale naopak, prvým miestom, kde sa odzrkadľujú sociálne « rany » spoločnosti, v ktorej sa nachádza. Na druhej strane však, skúsenosti rodín, prenasledovaných vojnou, či inými vážnymi ekonomickými a sociálnými ťažkosťami, boli jasným svedectvom, že je to samotná rodinná bunka, čo vlastní kľúč, pomocou ktorého možno otvoriť zakliate zámky a začarované kruhy prítomnosti. Každá rodina totiž má v sebe prirodzené « rezervy » — hodnoty, ktoré môžu vliať nový život celému organizmu spoločnosti. Touto prirodzenou energiou každej rodiny, ktorá z nej robí žriedlo a rezervoár ľudstva, je jej prirodzená a spontánna schopnosť milovať. Oscar Luigi Scalfaro, prezident Talianskej republiky, jeden z účastníkov Familyfestu ’93, sa vo svojej pozdravnej reči upriamil práve na túto mimoriadnu kvalitu rodiny, ako na najväčší, najopravdi- vejší a najpríťažlivejší spoločenský menovateľ. « Mz jeho základe — tvrdí — vzniká rodina ako obdivuhodný a citlivý ľudský fenomén » nielen celospoločenského, ale dokonca celosvetového významu. Slová posolstva Chiary Lubichovej, zakladateľky hnutia Focolare, nenechali nikoho na pochybách, že práve v objavení tejto agapickej prirodzenosti rodiny spočíva nádej pre celú rodinu ľudstva (Cittá Nuova 12/1993, s. 30-31). « Nachádzame sa na prahu tretieho tisícročia. — konštatovala Chiara — Rodina, každá rodina sa môže stať protagonistom tejto doby. Rodina, Bohom zamýšľaná ako majstrovské dielo lásky, môže slúžiť ako inšpirácia, čo prispeje k zmene sveta zajtrajška. Ak totiž pozorujeme rodinu, ak si urobíme akýsi jej rôntgenový snímok, môžeme v nej objaviť nesmierne a drahocenné hodnoty, ktoré, keď sa premietnu a aplikujú na ľudstvo, dokážu ho premeniť v jednu veľkú rodinu. Rodina — pokračovala Chiara vo svojom posolstve — je založená na láske, je putom so všetkými odtieňmi: láska medzi manželmi, medzi rodičmi a deťmi, medzi starými rodičmi a vnúčatami, medzi súrodencami. Ide o lásku, ktorá neustále rastie a prekonáva sa. Takto láska manželov plodí nový život a bratstvo sa stáva priateľstvom. [...] Láska totiž, ako poukázala na príkladoch Chiara, spontánne prežaruje každý okamih života rodiny. V rodine je bežné dávať všetko do spoločného, zdieľať všetko dobré, mať jednu pokladňu. Sporenie nie je zhromažďovaním, ale predvídavosťou. Je bežné podporovať toho, kto ešte nie je, alebo, už nie je produktívny. V rodine jej členovia bez rozdielu veku bývajú spolu. Je prirodzené žiť jeden pre druhého, milovať sa navzájom. Tiež výchova prebieha v rodine prirodzene: myslíme na 11 [pageend11]prvé kroky a na prvé slová dieťaťa. Keď sa trestá i keď sa odpúšťa, je to vždy pre dobro jednotlivca. Zmysel pre spravodlivosť je v rodine niečim normálnym, tak isto ako sa cíti ako vlastná vina i hanba druhého. Trpieť a obetovať sa za druhých, niesť si navzájom svoje bremená je prirodzené. Spontánna je solidarita a vernosť. V rodine je život druhého taký vzácny ako vlastný, ba niekedy vzácnejší než vlastný: dbá o zdravie všetkých a stára sa o toho, kto sa necíti dobre. Práve tam sa, prirodzene, zažína a hasne ľudský život, tam nachádzajú útulok, lásku a starostlivosť postihnutí, starí a nevyliečiteľne chorí. V rodine sa jej členovia obliekajú a živia podľa svojich potrieb. Ich domácnosť je vytvorená a udržiavaná spoločne, za účasti všetkých. V rodine sa vyučuje i učí: všetko prispieva k dozrievaniu osôb. Členovia rodiny môžu mať odlišné kultúrne hodnoty, ale každá odlišnosť sa stáva bohatstvom pre všetkých. V rodine je spontánnou tiež vzájomná komunikácia; každý má podiel na všetkom, všetko sa prežíva spoločne. Skúsenosti « Nových rodín», ktoré odzneli na Familyfeste, boli neklamným svedectvom, že vernosť tejto prirodzenej hodnote rodiny a jej rozvíjanie, môžu byť nenahraditeľným príspevkom rodiny dneška k oživeniu celej spoločnosti. Je v rodine prirodzené, mať všetko spoločné? — zamýšľa sa Chiara — Hľa, to je semeno, z ktorého môže v spoločnosti vyrásť ekonomika zameraná na človeka. Semeno kultúry dávania, semeno ekonomiky spoločenstva. Je v rodine spontánne, že v nej žije jeden pre druhého, že každý «žije» toho druhého? Hľa, to je semeno vzájomného prijímania sa medzi skupinami, národmi, tradíciami, rasami a civilizáciami, ktoré otvára ku vzájomnej inkulturácii. Dochádza v rodine ku spontánnemu odovzdávaniu hodnôt z generácie na generáciu? Hľa, to môže byť podnetom k prehodnoteniu výchovy v spoločnosti; spôsob, akým sa v rodine napomína a odpúšťa, môže byť svetlom pre uplatňovanie spravodlivosti. Je v rodine život toho druhého tak isto cenný ako vlastný? — pokračuje Chiara Lubichová — Hľa, to je semeno kultúry života, ktorá by mala ovplyvniť zákony a sociálne štruktúry. Stará sa rodina o svoju domácnosť a odzrkadľuje v nej svoju harmóniu? Hľa, to je semeno novej pozornosti, ktorú treba venovať prostrediu a ekológii. Je štúdium v rodine zamerané na dozrievanie osobnosti? Hľa, to je semeno, ktoré môže pomôcť kultúrnemu, vedeckému a technickému výskumu postupne odhaľovať tajomný zámer Boha s ľudstvom a pracovať pre spoločné dobro. Je komunikácia v rodine nezištná a konštruktívna? Hľa, to je semeno spoločenskej komunikácie v službe človeku, ktorá sa zameriava na pozitívne hodnoty a šíri ich, aby bola nástrojom pokoja a planetárnej jednoty. Je láska v rodine prirodzeným spojivom medzi jej členmi? Hľa, to je semeno štruktúr a inštitúcií, pre službu dobra spoločnosti a jednotlivcov až k dosiahnutiu univerzálneho bratstva a váženiu si každého jedného národa. Vo svete už existujú štruktúry a inštitúcie na úrovni miestnej, národnej a medzinárodnej: ministerstvá, nemocnice, školy, súdy, banky, spoločnosti a rôzne organizácie. Je však dôležité poľudštiť tieto štruktúry, dať im dušu, a to spôsobom, aby duch služby dosiahol takú intenzitu, takú spontánnosť a taký podnet lásky k človeku, akým dýcha rodina. Tieto príklady postavené na konkrétnych skúsenostiach zazneli ako planetárne pozvanie ku konkrétnemu nasledovaniu. Veď úlohou každej rodiny — vyzdvihla vo svojom posolstve Chiara — je žiť tak dokonale svoje povolanie, aby sa mohla stať modelom pre celú ľudskú rodinu, prenesúc do nej svoje hodnoty s ich typickým prejavom. Takto sa každá rodina stane, ako hovorí titul Familyfestu, semenom spoločenstva pre ľudstvo tretieho tisícročia. Familyfest ’93 bol v tomto zmysle nie rétorickým pulpitom abstraktných ideí, ale predovšetkým svedectvom o tom, že na všetkých kontinentoch sú už prítomné « Nové rodiny », túžiace vrátiť rodine jej pôvodnú « stvoriteľskú » tvár. Boh — pripomenula Chiara Lubichová — stvoril rodinu ako znamenie a model každého ľudského spolunažívania. Úlohou rodiny je udržiavať oheň lásky a takto oživovať hodnoty, ktoré jej daroval Boh, aby ich prinášala na každé miesto v spoločnosti a to veľkoryso a neustále. Toto je návrh, ktorý vám predkladáme, aby sa v treťom tisícročí celé ľudstvo mohlo stať jednou veľkou rodinou. Pápež Ján Pavol II. vyhlasuje Rok rodiny pre Katolíc Ak rodina dokáže byť sv preto, že vnútorná miazga, čo prúdi v jej žilách, je napojená na duchovné pramene. Pripomenuli to na Familyfest ’93 v krátkych príhovoroch nie- 12 [pageend12]ktoré známe osobnosti náboženského života, ako napríklad Etai Yamada — najvyšší predstaviteľ budhistickej náboženskej federácie Tendai (Japonsko), Imam Barkat Tlemcen — duchovná hlava islamu v Alžírsku, či carihradský ekumenický patriarcha Bartolomej I. Mimoriadny obsah mali nepochybne slová Jána Pavla II., ktorý sa prihovoril účastníkom kongresu týmito slovami: « Nech Pán kráča uprostred nás» (Ex 34,9). Takto sa modlí Mojžiš, keď predstupuje pred Boha Zmluvy, uprostred ľudu, ktorý Boh vyviedol z egyptskej krajiny, z otroctva. «Nech Pán kráča uprostred nás. » Takto sa modlíte aj vy, «Nové rodiny», zhromaždené dnes na Námestí svätého Petra. Vy, ktorí ste nový « ľud Boží», « vyvolený národ » a « kráľovské kňazstvo », « generácia, ktorá hľadá Božiu tvár » cestami tohoto zvláštneho spoločenstva, ktorým je « rodina ». Rodina, neustále prítomná v histórii, spoločenstvo od prvopočiatku, prvá spomedzi všetkých ľudských spoločenstiev, ale stále nová. «Nová» nielen ako dôsledok spleti meniacich sa okolností, « nová », pretože sa stále rodí z novej lásky, z novej voľby obnoviť vzájomnú vernosť a nový život! Na tomto veľkom liturgickom zhromaždení vás srdečne pozdravujem a robím tak slovami Mojžiša: « Nech Pán kráča uprostred nás!». Tieto slová sú predovšetkým zjavením Božím. Boh je ochotný « ísť s nami » ľuďmi. On, ktorý v každom človeku nachádza svoj obraz a podobu, nachádza ho tiež v ľudskom spoločenstve, v spoločenstve osôb, v manželskej zmluve medzi mužom a ženou [...]. Drahí bratia a sestry, « Nové rodiny »! Zvolili ste si slávnosť Najsvätejšej Trojice za deň vašej púte « ad Limina Apostolorum ». Chcete vydať svedectvo o Bohu, ktorý je Láska. Chcete vydať svedectvo o Bohu, ktorý, ako Trojičná jednota osôb, predstavuje božský pravzor ľudských rodín. Pravzor večný, ale zároveň tiež stále nový pre « Nové rodiny »: nové novosťou života, nové novosťou vzájomného darovania sa, dávajúceho počiatok « spoločenstvu osôb »: muža a ženy, ktoré následne plodí nové spoločenstvo osôb, ktorým sú rodičia a deti. « Nové rodiny », zrodené z veľkej skúsenosti hnutia Focolare, od vás sa žiada, aby ste svedčili o Bohu, ktorý je Láska; o Bohu, ktorý je jednota v Trojici; o Bohu, ktorý «natoľko miloval svet, že dal vlastného Syna», aby sa nám odovzdal v Duchu Svätom, a tak ustanovil v našich srdciach nový život. Ján Pavol II., v túžbe povzbudiť k podobnému svedectvu nádeje a lásky aj ostatné veriace rodiny, pridal dôležité slová, adresované celej komunite Katolíckej cirkvi: Takéto svedectvo nadobúda mimoriadnu aktualitu v súvislosti s « Rokom rodiny », za ktorý vyhlásila Organizácia Spojených Národov rok 1994. Cirkev srdečne víta túto iniciatívu a pripája sa k nej s celou láskou, akú má ku každej ľudskej rodine. Nielen to; chcel by som práve počas tohoto medzinárodného stretnutia rodín ohlásiť špeciálny oznam všetkému kresťanskému ľudu: počínajúc tohoročným sviatkom sv. Rodiny až do budúceho sviatku sv. Rodiny roku 1994 sa uskutoční aj v rámci Katolíckej cirkvi Medzinárodný rok rodiny. Pápežská Rada o rodine, v spolupráci s inými kompetentnými inštitúciami, bude sledovať iniciatívy Spojených Národov v duchu dialógu a spolupráce, pripravujúc a koordinujúc aktivity, ktoré sa uskutočnia v rámci Katolíckej cirkvi. Medzinárodný rok rodiny zaiste poskytne vhodnú možnosť prehĺbiť základné hodnoty tejto prirodzenej inštitúcie. Som presvedčený, že ich lepším poznaním a ocenením sa pomôže vybudovať svet ešte viac bratskejší a solidárnější, považujúc rodinu za základnú bunku spoločnosti. Vyzývam teda biskupské konferencie, biskupov, diecézne a farské spoločenstvá, hnutia, skupiny a združenia, najmä tie, čo sa denne angažujú v pastorácii rodín, aby prijali túto zvláštnu chvíľu milosti, ako príležitosť pre prácu, ktorá ich pobáda k ešte väčšej hĺbke. Rodina, ako prirodzená inštitúcia, spoločenstvo života a lásky, je dnes stredobodom záujmu veriacich. Hodnoty darovania sa, odovzdávania sa, veľkodušnosti, lásky a vznešené úlohy plodenia a výchovy, ktoré sa rodia a oživujú v rodine, sú pre tých, ktorým leží na srdci osud človeka a ľudského spolužitia, dôvodom na zamyslenie. Slová Jána Pavla II., boli potvrdením jeho presvedčenia, že rodina živená a stvárňovaná vierou v Krista vlastní « o niečo viac »: je totiž bohatá na skúsenosť « nových » vzťahov v rodine, prameniacich zo života v Cirkvi. A preto, pripomína Ján Pavol II., od kresťanov sa žiada ponúknuť « o niečo viac», čo vyviera z viery a z dôstojnosti sviatosti, udelenej Kristom tejto prirodzenej inštitúcii. Ide o svedectvo pravdivosti a vernosti lásky v manželstve a úprimnej otvorenosti voči daru života. Otvorenosť a špeciálnu pozornosť treba venovať rodinám, ktoré žijú v chudobe, uprostred vojen, ktoré sú nútené utiecť z vlastnej krajiny alebo sú navštívené bo13 [pageend13]lesťou a utrpeniami akéhokoľvek druhu. Každý by sa mal snažiť prejaviť solidárnosť a blízkosť rodinám, ktoré prežívajú momenty krízy a potrebujú modlitby a podporu kresťanského spoločenstva. O to sa vlastne snaží vaše hnutie skrze apoštolské pôsobenie medzi rodinami. « Nové rodiny » — to je vskutku program života, predkladaný kresťanským rodinám, aby sa podľa obrazu Svätej rodiny z Nazareta usilovali žiť konkrétnym spôsobom evanjelium lásky v neustálom a učenlivom počúvam Ducha Dána. Skutočná obnova sveta sa uskutočňuje skrze obnovu rodín v duchu spásonosného Božieho pôsobenia. Drahé « Nové rodiny »! Ďakujem vám, že ste sa tu zišli v takom veľkom počte. Srdečne vás všetky pozdravujem a som rád, že môžem sláviť Eucharistiu s vami v tento deň, práve na slávnosť Najsvätejšej Trojice. Ďakujem vám za všetko, čo robíte v službe evanjelizácie rodiny vo všetkých častiach sveta a povzbudzujem vás, aby ste pokračovali vo vašej misionárskej práci. Osvojte si predsavzatie hlásať a svedčiť, úsilie premieňať a spájať, a tak vytvárať svet oživený láskou Krista, poslušného a vnútorne odovzdaného do vôle Božej. « Nové rodiny », je potrebné, aby ste svedčili o veľkosti povolania manželov a rodičov všetkým rodinám v súčasnom svete, na každom kúsku zeme, uprostred rôznych štátov, národov, a kultúr. Je potrebné, aby ste vydávali to osobitné svedectvo, ktoré môžete dať len vy: rodiny rodinám! «Nové rodiny», staňte sa pre každú novú rodinu živým znakom Božej lásky a Cirkvi. « Milosť nášho Pána Ježiša Krista, láska Boha Otca i spoločenstvo Ducha Svätého, nech sú s vami všetkými» (porov. 2 Kor 13,13). «Boh lásky a pokoja nech je s vami všetkými» (porov. 2 Kor 13,11)! «Nech Pán kráča uprostred nás»! Amen (ĽOsservatore Romano, 7-8 jún 1993, s. 5). Príhovor Jána Pavla II., teda otvoril brány iniciatívam, ktoré by mali, podobne ako Familyfest ’93, postaviť do popredia života cirkevného spoločenstva rodinu. O niekoľko mesiacov neskôr, presne v deň oficiálneho zahájenia Roku rodiny na sviatok sv. Rodiny, túto myšlienku pripomenul a doplnil kardinál Alfonso López Trujillo, pápežský legát a predseda pápežskej Rady pre rodinu. Pri slávnostnej sv. omši v Nazarete okrem iného povedal: Svätý Otec túžil pozvať celú Cirkev naplno a pohotovo sa nasadiť pre budovanie rodiny trvalým spôsobom, to pre jej obranu, pre to, aby sa dostala do súladu s Božím plánom. Vo všetkých diecézach, vo všetkých farnostiach sveta, bude, ak to tak možno povedať, mohutná mobilizácia, obnovené úsilie postaviť pastoráciu rodín do centra cirkevnej aktivity. V partikulárnych cirkvách, vo farnostiach, v hnutiach, v skupinách a spoločenstvách, budeme sláviť tento Rok rodiny, študujúc, uvažujúc, modliac sa, aby sa ohlasovalo evanjelium, radostná zvesť o rodine, aby boli uznané jej kvality a jej potreby. Kardinál Trujillo potom oznámil dve dôležité udalosti, vzťahujúce sa k Roku rodiny: Už odteraz musíme pripravovať Svetové stretnutie rodín so Svätým Otcom, ktoré sa uskutoční v Ríme 9. októbra, počas biskupskej synody. Téma stretnutia bude: «Rodina, srdce civilizácie a lásky ». Svätý Otec tiež pripravuje List rodinám, pri príležitosti Medzináradného roku rodiny (ĽOsservatore Romano, 27-28 december 1993, s. 8). Medzinárodný rok rodiny 1994 sa už začal. Spolu s ním sa začali prvé kroky na jeho podporu. Zaiste v jeho priebehu budeme svedkami ešte mnohých vzácnych aktivít, stretnutí, či kongresov. Azda koncoročné štatistiky roku 1994 budú hovoriť o mimoriadnom úspechu, nevšednom záujme, ako to niekedy býva pri záverečných hodnoteniach, keď sa zakladajú ad acta. Napadá ma však otázka: ale čo ak sa Medzinárodný rok rodiny skončí skôr, než genocídne vyvražďovanie rodín v Bosne, vykorisťovanie rodín v Južnej Amerike, hladomor rodín v Afrike...? Čo ak sa ešte i v roku 1995 budú deti rodiť v protilietadlových úkrytoch, hrať za ostnatými zátarasmi či prizerať rozchodu svojich rodičov? Jedinou odpoveďou je, že Rok rodiny sa síce oficiálne začína ale bude sa môcť skončiť len vtedy, keď naša planéta nebude viac musieť čítať «testamenty », ako ten nedávny z Bosny. Týchto niekoľko tohoročných mesiacov môže byť však začiatkom, aby sa odhodlanie a skúsenosť niekoľkých mohla stať odhodlaním a skúsenosťou mnohých. Je možné, že Medzinárodný rok rodiny je tak štartovacím výstrelom, ktorý pohne do pohybu nielen záujem o rodinu a jej problémy, ale tiež napomôže rodinám našej planéty uveriť, že tretie tisícročie sa môže len za ich pričinenia stať « novým tisícročím »: « tisícročím svetovej rodiny ľudstva». Medzinárodný rok rodiny je zároveň pozvaním inkarnovať tento ideál do každodennosti, lebo budúca realita « nového ľudstva — jednej rodiny » sa rodí už dnes, v našej rodine. Lu b o mír ž á k 14 [pageend14]TRI ŽIVOTNÉ SEDEMDESIATKY, KTORÉ V ROKU 1994 OSLÁVIA 18. JANUÁRA Otec arcibiskup MONS. JÁN BUKOVSKÝ, SVD pápežský nuncius v Bukurešti. Narodil sa 18. januára 1924 v Cerovej na Záhorí. Za kňaza bol vysvätený 3. decembra 1950. Biskupskú vysviacku prijal vo svätopeterskej bazilike v Ríme 13. októbra 1990. Veľmi sa zaslúžil o Cirkev na Slovensku. V rokoch prenasledovania jej účinne pomáhal svojou trpezlivou a skrytou prácou. Jeho pričinením sa dostalo na Slovensko mnoho náboženskej literatúry, najmä liturgických kníh. Svätý Otec uznal jeho zásluhy a vymenoval ho za arcibiskupa a za apoštolského nuncia do Rumunska. O arcibiskup mons. Bukovsky v deň biskupskej vysviacky. O. kardinal Korec s prezidentom Talianskej republiky v Ústave sv. Cyrila a Metoda. 22. JANUÁRA Otec kardinál JÁN CHRYZOSTOM KOREC sídelný biskup Nitriansky. Narodil sa 22. januára 1924 v Bošanoch. Za kňaza bol vysvätený 1. októbra 1950 v Rožňave a ako 27-ročný tajne prijal biskupskú vysviacku 24. augusta 1951. Bol odsúdený i väznený. Roku 1969 mu Pavol VI. odovzdal biskupské insignie v Ríme a Ján Pavol II. ho ustanovil na verejnom konzistóriu 28. júna 1991 za kardinála. Veľmi sa zaslúžil o Cirkev v rokoch prenasledovania, keď v bolestnej neslobode trpel, povzbudzoval bratov a sestry a vychovával ich k vnútornej slobode a k vyznávaniu kresťanskej viery. O kardinal Tomko pri oslave 30. výročia SÚSCM spomína, ako sa budoval Ústav. 11. MARCA Otec kardinál JOZEF TOMKO prefekt Kongregácie pre evanjelizáciu národov. Narodil sa 11. marca 1924 v Udavskom. Za kňaza bol vysvätený v Ríme 12. marca 1949. Biskupskú vysviacku z rúk Svätého Otca prijal v Sixtínskej kaplnke 15. septembra 1979. Za kardinála ho ustanovil Ján Pavol II. na verejnom konzistóriu 25. marca 1985. Veľmi sa zaslúžil o Cirkev na Slovensku ako spoluzakladateľ Slovenského ústavu sv. Cyrila a Metoda v Ríme, svojimi podujatiami v jej prospech v rokoch prenasledovania a svojím zástojom na najvyšších miestach v ústredných orgánoch Cirkvi. VŠETKÝM TROM JUBILANTOM ĎAKUJEME A BLAHOŽELÁME 15 [pageend15]JOZEF MEDOVÝ SPOMIENKY NA 0. BISKUPA GRUTKU Už je to niekoľko storočí, čo prichádzajú do Ríma študenti, ktorí sa pripravujú na kňazstvo alebo už aj kňazi, aby sa na rímskych univerzitách odborne pripravili na rozličné pastoračné služby vo vlasti. Medzinárodné prostredie v Ríme veľmi napomáha túto špecializovanú prípravu. Viaceré národy majú na tento cieľ v Ríme svoj ústav alebo kolégium, ktoré umožňujú kandidátom pobyt v medzinárodnom prostredí, ale súčasne aj v prostredí, ktoré udržuje v nich ducha vlasti, v ktorej majú po skončení štúdií pôsobiť. V roku 1929 bolo v Ríme vybudované Pápežské kolégium Nepomucénum pre Čechov, Slovákov a Sudetských Nemcov. Zmenená situácia po druhej svetovej vojne vzbudila u Slovákov túžbu mať svoje kolégium alebo aspoň menší internát. Lenže politický vývoj usmerňovaný náboženstvu neprajným komunizmom nedovoľoval slovenským biskupom uskutoč- Otec biskup Grutka v deň posviacky Ústavu. Namiesto mozaiky je na čelnej stene nalepená jej kreslená predloha. Ústav treba dokončiť a udržať. Tejto myšlienke O. biskup žil. niť tento plán. A tak túto úlohu alebo « snívanie », ako to niektorí pomenovali, vzala si na seba skupina slovenských kňazov bývajúcich v Ríme, pretože sa roku 1948 nemohli vrátiť domov. Ťažkosti boli veľké ani nie pre nepriateľstvo rímskych úradov či cirkevných alebo štátnych, ale skôr pre neznalosť pomerov v strednej Európe. Dnes už hocikto vie, kto sú to Slováci, že jestvujú, ale pred niekoľkými desiatkami rokov nemnohí sa v Ríme v tom vyznali. A v tejto situácii Božia prozereteľnosť nám vyšla v ústrety v osobe mons. Andreja Grutku, amerického Slováka, menovaného za prvého biskupa novej diecézy v Gary v Spojených štátoch amerických. Hoci mal veľa starostí vo svojej novozriadenej diecéze, našiel si čas a sily venovať sa aj otázke vybudovania slovenského ústavu v Ríme pri príležitosti 1100. výročia príchodu svätého Cyrila a Metoda na Moravu a na Slovensko. Jeho heslom bolo: Nebojme sa, Pán Boh nám pomôže. Samozrejme, nemohol všetko robiť sám. Našli sa dobrodinci, ktorí sa oduševnene dali s ním do spolupráce. Najprv bolo treba vyriešiť otázku právneho uznania nového ústavu, potom bolo treba nájsť vhodný pozemok i keď nie v strede Ríma, ale aspoň na správnom území tohto mesta. Potom prišla starosť o finančné zabezpečenie. Slováci v cudzine sa ochotne hlásili a pomáhali. Pán biskup Grutka precestoval skoro polovicu sveta, aby vzbudil záujem o vec a zaistil pomoc. Aj Svätá Stolica, keď jej zodpovední vedúci videli, že ide o rozumné, užitočné a pre Slovákov dôležité podujatie, dala svoju morálnu pomoc. Žiaľbohu nechýbali ľudia, ktorí sa snažili prekaziť toto dielo. Ale obetavosť a diplomacia pána biskupa Grutku po každom neprajnom pokuse vždy vyhrala. Ústav bol prijatý do diecézy Porto - Santa Rufína na predmestí Ríma. Dnes je vo všetkých cirkevných kruhoch v Ríme známy a je vo výhľade možnosť, že dostane aj pápežské schválenie. Pán biskup Grutka, ktorý často z Ameriky prichádzal do Ríma a býval v Ústave ako doma; dnes už nie je medzi nami, ale iste mu vec Ústavu zostala v srdci a vyprosuje pre Ústav Božie požehnanie. 16 [pageend16]JOZEF VAVROVIC DUCHOVNÝ PROFIL 0. BISKUPA GRUTKU Keď pozorujeme osobnosť Otca biskupa Andreja G. Grutku, zisťujeme v ňom eklatantný príklad amerického Slováka, ktorý v slobodnej zemi rozvinul a uplatnil Bohom dané vlohy na mieste, kam ho Božia Opatera postavila. Andrej G. Grutka bol vysvätený za kňaza v Ríme 5. decembra 1934. Po návrate do USA za osem rokov kaplá- noval v Elkhardte (1934-1942), potom bol farárom v East Chicago (1942-1944) a napokon v Gary (1944-1957). Po vysviacke za biskupa 25. februára 1957 sa stal prvým biskupom novozaloženej diecézy v Gary. Na dušpastierskej činnosti jubilanta možno konštatovať niekolko charakteristických črt. Sú prejavmi dominanty jeho charakteru, preniknutého duchom Velkého prikázania, ako to vyjadruje aj jeho biskupské heslo: UBI CARITAS IBI DEUS — KDE JE BOH, TAM JE LÁSKA. Nadprirodzené chápanie biskupskej služby a bytostné zakotvenie v Kristovej láske vysvetľujú mnohoraké iniciatívy Otca biskupa Grutku zamerané na šírenie a utužovanie Božieho kráľovstva v jednotlivých vrstvách Božieho ľudu. Na prvom mieste treba uviesť jeho starostlivosť o výchovu mládeže a to mládeže všetkých kategórií: školou, spolkami, tlačou i športom. Budoval a rozširoval školy základné i stredné. Venoval pozornosť príprave kvalifikovaných učiteľských síl. Podporoval organizácie katolíckej mládeže, ako CYO, skauting, mariánske družiny. Osobnou prítomnosťou na športových podnikoch prízvukoval výchovné poslanie zdravého súťaženia. Vedel oceniť spolky miništrantov ako zložky osadného života i ako záhradky kňazských a rehoľných povolaní. V skautských táboroch videl pre robotnícku mládež diecézy nielen príležitosť na vítané pookriatie telesné, ale aj vhodný prostriedok na výchovu kresťanských charakterov. Celé pôsobenie Otca biskupa Grutku bolo poznačené osobitne vyvinutným zmyslom pre sociálnu spravodlivosť. Nielen kresťanská sociálna náuka, ktorú študoval na bohosloví, ale najmä osobné skúsenosti a zážitky z mladých rokov vzbudili v ňom zmysel a citlivosť pre sociálne otázky. V diecéze Gaiy mal veľa príležitostí, aby tento záujem aj prakticky dokázal. Ležalo mu na srdci spravodlivé riešenie bytovej krízy a odstránenie nezdravých štvrtí, smutných parenísk zločinnosti a mravnej skazy. Všímal si životných a pracovných podmienok robotníkov. Zaujímal sa o pomery v trestniciach USÁ a zasadzoval sa o reformu amerického trestného práva. V novembri r. 1974 bol členom delegácie USA, ktorá bola pozvaná presvedčiť sa na mieste o situácii v povojnovom Vietname. Je celkom prirodzené, že nezabúdal ani na osoby, ktoré boli jeho najbližšími spolupracovníkmi na Pánovej vinici, totiž na starých a chorých kňazov, rehoľníkov a učiteľov. Duchovný profil O. biskupa Grutku by ostal nedokreslený, ak by sme nepoukázali na jeho sústavnú zaangažovanosť v rasovej otázke. Diecéza Gary a samo biskupské mesto počíta mnohé národnosti a rasy, pričom percento černochov ustavične rastie. Biskup Grutka sa vynasnažoval riešiť rasové problémy vo svetle evanjelia, vidiac v každej osobe bez výnimky Božie dieťa. Na Druhom vatikánskom koncile 28. októbra 1964 vo svojom prejave sa vyslovil rezolútne proti rasovej diskriminácii a nespravodlivosti. O rasovej spravodlivosti a 17 [pageend17]láske vydal Pastiersky list« How Good a Neighbor Am I? » (Akým som Ja dobrým susedom?). No jeho stanovisko v tomto ohľade sa rukolapne prejavovalo najmä v okolnostiach každodenného života a v stykoch s jednotlivými spoluobčanmi. Univerzita v Evansville mu udelila r. 1970 Čestnú medailu za prácu vykonanú pre rasové porozumenie. Osobitnú kapitolu by si vyžadovala aj jeho nie menej dôležitá práca na poli ekumeniz- mu, ktorá v rámci náboženského života Spojených štátov vždy bola a je i dnes najvýš aktuálna. Biskup Grutka, narodený v USA a vychovaný v tamojších školách, nezabudol na svoj slovenský pôvod. Je príznačné, že prvú sv. omšu 6. decembra 1933 celebroval v cy- rilometodskej kaplnke rímskej baziliky sv. Klementa, ktorá je zvlášť milá každému Slovákovi a Slovanovi, pretože tam bol pochovaný náš apoštol sv. Cyril. Prv ako sa vrátil za more, šiel navštíviť Slovensko, najmä rodný kraj svojich rodičov na Spiši. Azda najzáslužnejším činom pre náboženské a kultúrne dobro slovenského národa pod Tatrami i v zahraničí ostane jeho podiel’ na budovaní a udržiavaní Slovenského ústavu sv. Ciryla a Metoda v Ríme. Keď sa utvoril Svetový kongres Slovákov v zahraničí, mons. Grutka neodmietol žiadosť o spoluprácu a svoju osobnosť i svoju autoritu postavil v jeho rámci do služby slovenskej veci. A jeho zástoj v lone SKS má prvoradú dôležitosť pre jeho jestvovanie i jeho činnosť. Biskupský znak O. biskupa Grutku Slovenské fratemalistické organizácie — Jednota mužská, Jednota ženská, Katolícky sokol, Pennsylvánska jednota, Slovenská liga — ktoré sa zapísali zlatými písmenami do dejín našej emigrácie, mali v O. biskupovi Grutkovi spoľahlivého ochrancu a radcu. Ich Hlavné úrady videli v ňom uznávaného predstaviteľa a tlmočníka slovenských záujmov. O tom svedčia mnohé a mnohé stránky slovenskej tlače v zahraničí. Mariánska úcta patrila vždy k podstatným prvkom nábožnosti slovenských rodín. Deti Ju dostávali z matkiných úst zároveň s prvými slovami materinskej reči. Kto pozná bližšie jubilanta, nemohol si nevšimnúť, že v jeho duchovom živote popredné miesto patrí Panne Márii, Matke nášho Spasiteľa. V tejto súvislosti je vhodné spomenúť, že O. biskup Grutka v auguste r. 1958 viedol púť svojej mladej diecézy do Lurdu a zúčastnil sa aktívne na tamojšom Mariolo- gickom kongrese. Od 5. januára 1970 bol členom Medzinárodnej pápežskej mariánskej akadémie, ako aj členom Stáleho výboru pre Ma- riologické kongresy. Kresťanský optimizmus, prameniaci z hlbokej viery a z ustavičného spojenia s Majstrom, sa prejavoval na celej osobnosti Otca biskupa Grut- ku a udržiaval v ňom vnútornú vyrovnanosť a zdravý humor vo všetkých situáciách. Vďaka dynamike duchovného života hľadel na udalosti i na osoby v perspektíve večnosti a vlastné Ja pokladal za nástroj v Božích rukách pri uskutočňovaní diela spásy. 18 [pageend18]O. BISKUP GRUTKA V RÍME A V ÚSTAVE O. biskup Grutka s pápežom Pavlom VI. O. biskup A. Grutka vita Jána Pavla II. v SÚSCM. O. biskup Grutka vchádza so Svätým Otcom Jánom Pavlom II. do kaplnky Ústavu. Otec biskup Grutka chodieval často do Ríma. Vždy sa zastavil v Ústave. Z jeho mnohých návštev chceme pripomenúť najmä dve. 14. novembra 1963, keď odovzdal Svätému Otcovi Pavlovi VI. relikviu svätého Cyrila, nájdenú v rodine Mattei v Recanati pri Lorete. O. biskup Grutka ju osobne prevzal od tejto rodiny 27. októbra a osobne ju odovzdal pápežovi Pavlovi VI. v Sixtínskej kaplnke. Na slávnosti boli aj naši Otcovia biskupi Lazík, Nécsey a Pobožný. 8. novembra 1981, keď poctil svojou návštevou náš sám pápež Ján Pavol II. O tejto návšteve sa O. biskup Grutka takto vyslovil vo Vatikánskom rozhlase 11. novembra: « Myslel som a myslím na mnoho vecí. Poznám dejiný Ústavu od začiatku. Pamätám sa, s akými ťažkosťami musel Ústav bojovať len preto, aby mohol vôbec jestvovať. Viem, aké ťažkosti mal i v Ríme, kolko predsudkov a možno i trochu zlej vôle museli prekonať tí, čo zaň pracovali. Návšteva Svätého Otca tu prináša jasný postoj Hlavy Cirkvi. Ústav dostáva to najvyššie uznanie a ocenenie svojej práce. [...] Bol som dojatý, keď som počúval z úst samého pápeža slovenskú svätú omšu. Slovenčina, naša krásna materinská reč, dostala tak to najvyššie vyznačenie. Kolko museli sv. Cyril a Metod bojovať o uvedenie reči našich predkov do bohoslužby! A teraz je to samozrejmosť. To je naozaj krásne! Pravdaže, najrozhodnejší význam má táto návšteva pre budúcnosť. Čo je živé, musí rásť. Čo prestáva rásť, stráca život, zomiera. Ján Pavol II. dáva Ústavu nový impulz, nové povzbudenie do života. Je teraz na nás, aby sme hľadali nové cesty a nové iniciatívy do budúceho života a do budúcej činnosti Ústavu. V prítomnosti a v slovách Svätého Otca prvkov na zamyslenie je mnoho. » Tieto takmer prorocké slová Otca biskupa Grutku si berieme k srdcu ako jeho poslednú vôľu. 19 [pageend19]SLOVÁ JEŽIŠA KRISTA CHORÝM Drahý trpiaci brat, sestra. Ježiš Kristus žije stále; je tvojim priateľom tak v temných chvíľach, ako v hodinách šťastia. On môže aj v tomto tvojom utrpení spôsobiť, že nájdeš svetlo, potechu, posilu, šťastie. Tak dnes ako včera je tvojím učiteľom a potešiteľom; on je vždy ten istý. Len sa usiluj ovládnuť, prekonať bolesť, sústrediť zmysly a srdce a počúvaj ho, čo ti hovorí. Počúvaj a zachovaj to, čo počuješ. Lebo ten, kto tu hovorí je sám Ježiš Kristus. « Robte pokánie, lebo sa preblížilo nebeské kráľovstvo » (Mt 4,17). Prvé slová, ktorými sa Pán Ježiš obrátil k svojmu ľudu, nech patria ako prvé aj chorým. « Robte pokánie, obráťte sa, napravte, zmeňte vaše zmýšťanie...» Napraviť, zmeniť zmýšťanie, to je to najdôležitejšie pre zdravých i chorých. Samotná choroba je svojím spôsobom kázeň, ktorá nám veľmi hlasne opakuje Ježišove slová: Obnovte, zmeňte vaše zmýšťanie. Ak chorí počúva pozorne, ak pochopí a prijme túto kázeň, uzdraví sa z oveľa nebez- pečenejšej choroby ducha, zo slepoty a necitlivosti voči večným veciam. Kým sú ľudia zdraví, zaujímajú u nich dôležitejšie miesto veci viditeľné, telesné, takže nechápu takmer nič z vecí neviditeľných, z oblasti ducha. Ak nimi teraz choroba neotrasie, ak ich neoslobodí od pozemských pút a ne- pritiahne k duchovným dobrám, v tom prípade zostanú dvojnásobne chorí — chorí na tele i na duchu — a ich bieda je úplná. Nechcem zväčšovať počet týchto bied. Výzva, ktorú mi so sebou prináša choroba, aby som staré city zamenil za nové, nesmie v mojom srdci zostať bez povšimnutia. «Ja som svetlo sveta. Kto mňa nasleduje, nebude chodiť vo tmách, ale bude mať svetlo života » (Jn 8,12). Existuje svetlo, ktoré mi umožňuje vidieť Kristove stopy, a je tu iné svetlo, ktoré môžem vidieť len ak začnem v jeho stopách kráčať. Prvé mi ukazuje na cestu života, druhé ma osvětluje v temnotách ktoré môžu prekvapiť aj toho, kto sa uberá cestou viery. « Kto ma nasleduje, nekráča vo tme ». Toto môže povedať len svetlo samo. Toto je povzbudenie, ktoré musí stačiť pre tých, ktorí ho nasledujú. Kristus ma predchádza a svieti mi lampou, ktorá nehasne. On nesie predo mnou kríž, ktorý môže byť pre človeka s pozemským zmýšľaním všetkým možným len nie príťažlivým, a pozýva aj mňa niesť ho spolu s ním. Niesť kríž vo chvíľach dobrého zdravia neznamená iné, ako zomrieť hriechu. Niesť kríž v prípade choroby znamená zvláštnym spôsobom nasledovať toho, ktorý ma trpezlivo a odovzdane predchádza, niesť ho s takou istou odovzdanosťou a trpezlivosťou. Ak ho nasledujem aj ja s mojim krížom, ak ho nasledujem s odovzdanosťou a pokorou, zažiari aj na mojej ceste Kalvárie nové svetlo, ktoré prežiari temnoty, vystupujúce z môjho chorého tela, z neistoty pred budúcnosťou a pochmúrnosti mojej izby a dá svitnúť v mojom srdci žiarivému ránu nádeje a pokojného očakávania. Ak takto pozeráme na svoj stav, vlieva nám to na ceste Kalvárie novú odvahu. Poponáhľajme sa ako údy nasledovať svoju Hlavu, ako ovce svojho Pastiera. Sme pripravení obetovať radšej i svoj život, než opustiť jeho? Teraz už vidím kríž žiariť vo svetle, už ho vidím premieňať sa na korunu. Nám stačí prísť aspoň do polovice našej cesty — a od tej už možno nie sme veľmi vzdialení; potom nám nebeskí anjeli odnesú naše bremeno a to, čo kedysi tlačilo na našich pleciach ako kríž, zažiari odteraz ako koruna slávy na našej hlave. Preložil MARIÁN GAVENDA (Z knihy Johann M. Sailer: Malá Biblia pre chorých) 20 [pageend20]ŠTYRI ZÁBERY Z MISIJNÝCH CIEST V minulom roku 1993 kardinál Jozef Tomko, prefekt Kongregácie pre evanjelizáciu národov, vykonal sedem pastoračných ciest do misijných území, z toho dve cesty boli spolu so Svätým Otcom. Najprv to bola cesta so Svätým Otcom do Afriky vo februári, kde navštívili tri krajiny a to Benin, Ugandu a Súdán. V tom istom mesiaci šiel do Albánska, ktoré znova navštívil spolu so Svätým Otcom dňa 25. apríla 1993. Od 7. mája bol kardinál Tomko na týždeň v Juhoafrickej republike. Ako pápežský legát bol v auguste na desať dní v Ghane. Koncom októbra a začiatkom novembra nasledovala veľká misijná cesta do Papuy Novej Guiney, Singapuru a Hong Kongu. A posledná cesta bola koncom decembra do Kene. Poprosili sme Otca kardinála, aby našim čitateľom priblížil aspoň niekoľko záberov, postrehov zo svojich misijných ciest, ktoré ho najviac zaujali. I. BENIN Počet obyvateľov: 5,095.000. Z toho je 1,014.000 katolíkov: 6 diecéz, 132 farností, 6 biskupov a 280 kňazov 1. 1 Štatistické údaje sú prevzaté z Annuario Pontifcio 1993. « Najprv by som rád spomenul návštevu Beninu, kde bolo stretnutie s predstaviteľmi pohanského náboženstva, tradicionálneho afrického náboženstva, obradu, ktorý je známy pod menom Vudu. Bolo to po prvý raz, čo sa Svätý Otec stretol s týmito predstaviteľmi, ktorí prišli vo svojich zvláštnych oblečeniach. Jeden z nich sa so mnou rozprával ešte pred stretnutím so Svätým Otcom. Z rozhovoru som vybadal, že sú veľmi otvorení pre evanjelium. A čo ma ešte viac prekvapilo, keď potom títo predstavitelia dali Svätému Otcovi sochu ženskej postavy, ktorá držala v ruke zavretú škatuľu. Pri odovzdávaní hlavný rečník povedal: “Toto je škatuľa tajomstva. My žijeme v očakávaní zjavenia tohto tajomstva.” Ja som si povedal: to je tajomstvo Krista. Tí ľudia, dalo by sa povedať, čakajú stále Mesiáša. Čakajú zjavenie. A to zjavenie tu už je. Stačí im priniesť evanjelium, stačí im ho predstaviť. A tak som si spomenul na sv. Pavla, ako sa ocitol v Aeropágu v Aténach pred pohanskými múdrcmi a im povedal: "Našiel som aj oltár s nápisom: ‘Neznámemu Bohu.’ Čo teda uctievate, hoci to nepoznáte, to vám ja zvestujem.” Toto sa prakticky zopakovalo pri tomto stretnutí. » II. S U D Á N Počet obyvateľov: 29,300.000. Z toho je 1,948.000 katolíkov: 9 diecéz, 91 farností, 9 biskupov a 184 kňazov. « Druhou prekvapujúcou epizódou bolo nečakané prijatie Svätého Otca v Chartú- me. Musím povedať, že tejto návštevy sme sa tak trochu báli, pretože Chartúm je hlavné mesto Sudánu, vláda je vojenská a praktizuje mohamedánske zákony. Vláda je veľmi tvrdá voči kresťanom. Presadzuje islám tak zákonmi ako aj mocou. Zastavili sme sa tam na ceste z Ugandy do Ríma. Na pokraji mesta sa zišlo okolo dvesto tisíc kresťanov. Mnohí putovali niekolko dní peši. Na mňa zapôsobil najmä obraz toľkých ľudí na piesočnatej plošine, kde sa konajú veľké zhromaždenia. Je tam postavená pre vládne a politické účely veľká tribúna, ktorá je určená predstaviteľom, politikom a vojakom. Pozrel som hore a na jej streche som uvidel vojaka s guľometom. A dole stála pokojná masa ľudí, ktorá sa modlila a spievala. Vedľa tej tribúny, bol postavený na trochu vyvýšenom mieste oltár a kríž. A toto je pre mohamedánov neznesiteľné. Kríž stojaci vedľa symbolu moci, ktorú reprezentoval ten vojak. Na jednej strane bolo teda vidieť vojenskú diktatúru, moc, ktorá používa aj náboženstvo a náboženstvo, ktoré používa vojenskú moc na svoje presadenie. A na druhej strane bezmocní, chudobní ľudia, utečenci, vyhnanci z južného Sudánu, ktorí prišli na svätú omšu, ktorú Svätý Otec slávil prvýkrát v úradne mohamedánskej krajine. Ako povedal Svätý Otec, prítomných veriacich zhromaždila jedna jediná osoba, vďaka ktorej sa dosiahla nečakaná zmena aj v mysliach predstaviteľov vlády, že dovolili tú slávnosť, a to osoba novej blahoslavenej zo Sudánu 21 [pageend21]Jozefíny Bakhitovej, ktorá z otrokyne sa stala rehoľnou sestrou. Tak to tiež na ukážku, ako si Pán Boh presadzuje svoje plány svojím spôsobom. Používa všelijaké ľudské túžby aj prípadne veľmi prízemné, lebo On vie všetko viesť k dobru. » III. ALBÁNSKO2 2 Zatiaľ neboli uverejnené údaje o stave diecéz. « Druhá cesta so Svätým Otcom bola v apríli do Albánska. Bola to krátka cesta, ale veľmi intenzívna a pre nás zaujímavá, lebo ide o krajinu, ktorá sa vyhlásila za prvý ateistický štát, a to veľmi dôsledne ateistický; až natoľko, že všetko, čo bolo náboženské sa muselo zrúcať a zničiť. Videl som kostoly, ktoré boli úplne zamurované, aby sa nevidelo ani priečelie, a ktoré boli premenené na športové haly alebo kiná. Pre mňa táto cesta bola už druhou do Albánska, lebo som tam bol asi dva a pol mesiaca pred pápežovou návštevou, aby som mu pripravil cestu do Skutari. Celé Albánsko ako územie podlieha našej kongregácii, považuje sa ešte stále za misijnú zem, lebo našich kresťanov tam je pomerne málo. Je to prevažne mohamedánska zem a tiež tam žijú najmä na juhu grécki pravoslávni. Naše diecézy, ktoré sú misijného rázu, sú najmä na severe. Preto zhromaždenie našich katolíkov bolo na severe v Skutari. Tam sídli arcibiskup. Diktátor Hoxha vo svojom zúrivom bez- božníckom snažení dal zamurovať pekné umelecké priečelie katedrály a vnútorné priestranstvo dal prebudovať na športovú halu. Navalili tam betónu, spravili sedadlá, tribúny atď. Obnova katedrály stála obrovské peniaze a ja som išiel znova posviacať katedrálu a predovšetkým oltár, aby Svätý Otec mohol už v obnovenej katedrále vysviacať nových biskupov pre Albánsko. Moja cesta vo februári sa neobmedzila iba na Skutari. Zašiel som tiež na juh a v okolí Tirany som navštívil niektoré dedinky. Takže pri obidvoch cestách som si mohol pozrieť celú krajinu a vidieť, kam až môže dôjsť nezmyselná bezbožnícka ideológia a najmä strach zo západných krajín. Hoxha dal zbudovať po mestách, po dedinkách, po poliach 650 tisíc bunkerov. Pohľad na to bol hrozný. Tie bunkery boli všade ako huby. Boli postavené z ťažkého betónu a švédskej ocele. Vraj jeden bunker stál tolko ako jeden byt. Hoxha tak premárnil peniaze, za ktoré mohol vybudovať byty pre všetky rodiny, lebo obyvateľstva je tri a pol milióna. 650 tisíc bytov by znamenalo dať každej rodine jeden byt. Hoxha bol priam posadnutý obavou, že kapitalizmus napadne Albánsko. A pre vládu, aby mohla prežiť prípadný útok, ktorý čakal najmä z Talianska, spravili pod jednou horou úplne zariadený bunker, do ktorého by sa Presťahovala vláda aj so svojimi rodinami. o to všetko stálo, koľko zbytočných obetí, to vlastne nikto nevie. V dedinke, ktorá sa vola Biac, asi 40 km od Tirany, mali obyvatelia na vŕšku za dedinou malý starý kostol. Hoxha ho dal zbúrať a kamene použil na stavbu maštaliek pre ovce. Teraz, keď sa vrátila sloboda, starí veriaci si žiadali obnoviť kostolík tak, ako bol kedysi. Zbúrali maštaľky a použili tie isté kamene na výstavbu toho nového kostolíka. Pomohli im pri tom talianski katolíci. Pred týmto kostolíkom, ktoiý ešte nebol dokončený, som mal omšu. Zaujímavé je tiež to, že tí ľudia skryli pred vojakmi a políciou zvon zo starého kostolíka. Zakopali ho do zeme. Potom ho vykopali. Videl som ho vedľa kostolíka, ako ho mali zavesený na trojuholníkovom stojane a už ho aj používali. Zvolávali ním aj na omšu, ktorú som tam slúžil. Prišlo veľa ľudí vo svojich starých albánskych krojoch. Bolo to čosi dojímavé, ako aj nádej toho ľudu, že sa čosi zmení a že sa opäť k ním vráti náboženstvo, viera v Ježiša Krista. Pokiaľ ide o cestu so Svätým Otcom, hlavným bodom bola vysviacka nových biskupov pre obnovenú Cirkev. Vysvätil arcibiskupa pre Skutari, druhý biskup bol pre Tiranu — Durazzo, tretím bol jeden františkán, tiež sídelný biskup a štvrtým bol pomocný biskup pre arcibiskupa v Skutari. Takže vysvätil štyroch nových biskupov. Piatym je sám apoštolský nuncius, arcibiskup Ivan Dias, ktorý je nunciom a zároveň biskupom pre juh, lebo nebolo možné nájsť iných kandidátov. Hoxha vyničil mnohých kňazov a tí, čo ostali, boli už starčekovia. Každý a nich prešiel aspoň 15 rokmi ťažkého žalára. Sám arcibiskup Frano Ilia mi ukazoval, kde bol na nútených prácach. To boli veľmi dojímavé stretnutia, najmä tie vo 22 [pageend22]februári, keď som sa mohol s nimi súkromne rozprávať. Navštívil som starkého vikára vyše 90-ročného, ktorý má ešte veľmi jasnú myseľ. A to je ozajstný hrdina. Čo ten všetko prežil a vytrpel! Prechádzal som okolo dediny, kde zastrelili kňaza len preto, že sa odvážil pokrstiť dieťa. Nuž to nám môže pripomínať doby, ktoré sme prežívali aj na Slovensku. Hoci neboli v takej ukrutnej forme, ale predsa podstata ideológie bola tá istá. Na druhej strane snaha o obnovu by nás tiež mala priviesť k zamysleniu. Je to zem mimoriadne chudobná, ale Albánci sú ochotní za slobodu trpieť aj ujmu, aj hlad a všelijaké ťažkosti. Tú slobodu si mimoriadne vážia a dali sa do tej obnovy aj za cenu nesmiernych ťažkostí. » IV. JUHOAFRICKÁ REPUBLIKA Počet obyvateľov: 30,616.000. Z toho je 2,851.000 katolíkov: 26 diecéz, 720 farností, 28 biskupov a 987 kňazov. « Z Južnej Afriky by som chcel spomenúť jeden veľmi smutný dojem. Juhoafrická republika má vyše 30 miliónov obyvateľov. Z toho 22 miliónov tvoria černosi, asi 5 miliónov je belochov, a potom sú tam miešanci rôzneho druhu. Čo na mňa bolestne zapôsobilo, to je tá hrozná rasová nenávisť a strašná nespravodlivosť, ktorá sa tam veľmi zahniezdila. Bieli si vybudovali svoje mestá. Černochov sa úplne stránili, oddelili ich a traktovali ich ako nižšiu rasu. Napríklad Johannesburg je obrovské mesto, ale mesto belochov. Hneď vedľa je mesto černochov, známe Soweto, kde sa ani nevie, koľko ich tam býva. Hovorí sa o dvoch miliónoch. Tam beloch dnes nemôže vstúpiť, pretože alebo mu hodia granát na auto alebo ho odstrelia. Ja som sa tam odvážil ísť, lebo tam žijú naši misionári, aj sestričky. Ale tí sú známi ako ľudia, ktorí žijú pre nich, pre tých čiernych a robia im len dobro. Mňa tam zobral istý francúzsky misionár, ktorý bojuje za ich práva. On sa im hneď dal poznať. Len tak som sa mohol odvážiť tam ísť. Išli sme cez ulice Soweta. Zrazu na námestí vidíme plno mladých černochov. Boli to študenti, ktorí odmietali ísť do školy, protestovali a manifestovali každý deň. Nuž niektorí mali aj zbrane. Prečo protestovali? Lebo štát, vláda im dovoľuje iba určitý druh škôl. Nepovoľuje im navštevovať také školy, po skončení ktorých by sa mohli dostať k vedeniu štátu. Bolo tam veľmi veľa plne ozbrojených policajtov a obrnených áut, pomocou ktorých sa vláda snažila udržať kontrolu nad prostestujúci- mi študentmi. To bol hrozný zážitok. Tiež smutne na mňa zapôsobilo, keď som navštívil domy pre robotníkov a obytné sídliská, kde žijú černosi. Potom som jeden večer pozeral televízny program — vyhlásenia dvoch politikov. Jeden bol beloch, radikál, ktorý nesúhlasil s politikou odstránenia apartheidu a hrozil, že za jeden deň môže nechať vyrukovať 40 tisíc mladých ozbrojených ľudí proti černochom, ktorých vyhlásil všetkých za komunistov, čo nie je pravda, lebo nie sú všetci komunisti. A druhé vyhlásenie pochádzalo od istého vedúceho černocha z kmeňa Zulu, tiež radikála, ktorý hlásal, že všetkých tých 5 miliónov belochov treba pohádzať do mora alebo povraždiť. Tak som si povedal: pri takýchto pozíciách nie je nič iné možné iba zmierenie, pretože aj jedno aj druhé riešenie je nemožné, nemysliteľné. Na druhej strane, ako tí ľudia môžu žiť spolu, ak nenájdu zmierenie? Ak zmierenie, tak treba odpustenie, lebo nie je možné do nekonečna sa pomstiť a používať moc. Ale kto dá silu k odpusteniu, ak nie Ježiš Kristus?! Tu som si uvedomil, čo dnes konkrétne znamená kresťanstvo pre tých ľudí. Bol to silný zážitok, ktorý som si odniesol z tejto cesty. » Podľa zvukového záznamu redakčne pripravil JURAJ KAMAS Upozorňuejeme všetkých priateľov a dobrodincov Slovenského ústavu sv. Cyrila a Metoda v Ríme, že od mája r. 1994 budeme mať tieto zmenené čísla telefónu a faxu: tel. staré číslo: 37.65.257 - NOVÉ ČÍSLO: 30.36.52.57 tel. staré číslo: 37.66.372 - NOVÉ ČÍSLO: 30.36.63.72 fax. staré číslo: 37.65.297 - NOVÉ ČÍSLO: 70.36.52.97 23 [pageend23]25 ROKOV V SLOVENSKOM ÚSTAVE SV. CYRILA A METODA V RÍME Slovenský ústav svätého Cyrila a Metoda v Ríme oslavoval toho roku 30. výročie svojho trvania. Ďakovali sme Pánu Bohu za všetko, čo cez Ústav dal slovenskému národu. K tejto spoločnej vďake Pánu Bohu chcem pridať aj osobitnú vďaku našej malej komunity Dcér kresťanskej lásky sv. Vincenta de Paul zato, že nám bolo dopriate spolupracovať s Ústavom na tomto požehnanom diele. V novembri toho roku tomu bolo 25 rokov, čo sa začala naša spolupráca s Ústavom sv. Cyrila a Metoda. Teda aj my oslavujeme 25. výročie osobitného spojenia Spoločnosti dcér kresťanskej lásky — slovenskej provincie — s cyrilometodským ústavom v Ríme. V tejto krátkej relácii vám chcem predstaviť túto našu už štvrťstoročnú spoluprácu v troch obrazoch. 1. Komunita Dcér kresťanskej lásky býva mimo Ústavu, a spolupracuje s Ústavom. Bolo to v novembri roku 1968. Prišla som do Ríma spolu so S. Albínou. V decembri toho istého roku prišla za nami S. Katarína a S. Anzelma. Napokon v apríli nasledujúceho roku prišla do Ríma aj S. Nikodéma. Prišli sme na pozvanie vtedajšieho riaditeľa Ústavu mons. Štefana Náhalku. On prosil o pomoc, a naša generálna predstavená z Paríža, M. Guillmen dala súhlas k tomu, aby sme prišli. Bývali sme v neďalekom kláštore Sestier Chudobného Ježiška, ktoré nám poskytli ubytovanie. Na svätú omšu sme chodili pešo do Ústavu a tam sme zostali aj na « pracovnú brigádu » každý deň. V tých rokoch naša spolupráca spočívala v tom, že sme vybavovali poštu. V dňoch « odmäku » prichádzalo z našej vlasti veľa listov, niekedy až 800 za deň. Všetky listy obsahovali žiadosť o náboženskú literatúru. Listy bolo treba otvoriť, zaregistrovať a odpovedať na ne balíčkom kníh. « Kruh priateľov cyrilometodskej knihy » fungoval na plné otáčky. Okrem toho sme pomáhali vo vydavateľstve — pri korektúrach tlačiarenských obťa- hov a v administrácii mesačníka Hlasy z Ríma (dnes sa volá Slovenské hlasy z Ríma). Popri tejto práci sme navštevovali kurz vyššej náboženskej kultúry, ktorý sa konal na Angeliku (Pápežskej univerzite svätého Tomáša). Prednášky sme si vypočuli a naregis- trovali. V Ústave nám ich O. Štefan Vrablec pretlmočil do slovenčiny, urobil nám slovenský skript a látku nám vysvetlil. Skúšky sme mohli robiť po slovensky. Návšteva tohto kurzu nám vlastne umožnila « úradne » vycestovať z republiky do Talianska. 2. Komunita Dcér kresťanskej lásky býva v Ústave «tajne » a spolupracuje s Ústavom. V októbri roku 1969 prišlo vládne nariadenie, podľa ktorého sa všetky sestry mali vrátiť do vlasti. Niektoré tak urobili. Naša generálna predstavená z Paríža dovolila, aby na ich miesto prišli slovenské vincentky z misií. Vtedy prišli do Ríma S. Viktória a S. Gauden- cia z Peru a S. Agata z Vietnamu. Tak sa zachránila kontinuita spolupráce Dcér kresťanskej lásky s Ústavom. Keď odišli z Ústavu talianske Sestry Ado- ratrici delia croce, naša komunita prevzala na seba všetky domáce práce, ktoré náš Ústav potreboval (bielizeň, kuchyňa, poriadok). Práce sme mali dosť, lebo okrem diecéznych kňazov bývajúcich v Ústave bolo treba obslúžiť aj saleziánsku komunitu a študentov malého kňazského seminára. Neprestali sme sa venovať ani kancelárskym prácam. Dostali sme na pomoc S. Helenu a S. Jarmilu. Neskôr prišli ešte S. Alena a S. Anatólia. Keď sa roku 1970 obmedzovalo posielanie kníh zo strany komunistov (mnoho balíčkov sa nám vracalo s počiatkou « nepřípustné »), neposielali sme knihy na Slovensko priamo, ale obkľukou: cez Maďarsko, Poľsko a Juhosláviu. Pri expedícii nám veľmi pomáhali Sestry augustiniánky z Cascie. Novú posilu sme dostali v S. Márii. O našej prítomnosti v Ústave a o našej práci sa nemalo hovoriť, aby naši príbuzní a naše spolusestry vo vlasti nemali nepríjemnosti s úradmi a políciou. Pomáhali sme aj utečencom, ktorých prešlo cez Rím veľa. Usilovali sme sa nahradiť im 24 [pageend24]rodinné ovzdušie najmä pri slávnostnejších príležitostiach ich života. Pripravili sme im pohostenie a dar, keď sa sobášili v našej kaplnke, alebo keď ich deti prijali krst, pristúpili k prvému svätému prijímaniu alebo prijali y našej kaplnke sviatosť birmovania. V našom Ústave sme pripravili prvé prijatie aj tým utečencom, ktorí sa mienili stať kňazmi. 3. Komunita Dcér kresťanskej lásky býva v Ústave « verejne » po nadobudnutí slobody vo vlasti. Rok 1989 priniesol náboženskú slobodu vo vlasti. Táto veľká zmena vo vlasti znamenala aj zemu v živote našej komunity žijúcej v Ústave. a) Príchod nových Sestier bol uskutočniteľný bez ťažkostí. Mohla prísť S. Marianna, ktorá pracovala v redakčných prácach a viac než iné Sestry predtým sa mohla venovať spolupráci aj s Vatikánskym rozhlasom. Prišla S. Petra, S. Damiána, S. Veronika, S. Aurélia. Po odchode S. Márie na Ukrajinu, mohla ju nahradiť S. Magdaléna a potom S. Alžbeta. b) Zmenili sa obyvatelia Ústavu. Odišla komunita saleziánov, prestal svoju činnosť Malý kňazský seminár a začali prichádzať kňazi zo slovenských diecéz, aby pokračovali vo vyšších štúdiách. Venujeme sa im so všetkou starostlivosťou. Myslím, že náš svätý Vincent, ktorému tak ležala na srdci otázka kňazov, by bol spokojný s našou prácou a naším úsilím. c) Vo zvýšenej miere sa venujeme skutkom duchovného milosrdenstva. Prijímame slovenských pútnikov, ktorí prichádzajú vo veľkom počte do Ríma. Vyžaduje to od nás veľké vypätie síl, ale robíme to s radosťou. Káže nám to duch svätého Vincenta. Na ilustráciu niekoľko čísiel: V roku 1989 navštívilo náš Ústav 3476 pútnikov; roku 1990 ich bolo 21 018, roku 1991 počet pútnikov bol 15 671. Minulý rok bolu u nás 14 382 pútnikov a v tomto roku doteraz sme napočítali 14 953 pútnikov, spolu takmer 70 000 pútnikov. Pre každého sme pripravili pútnický balíček (modlitebná knižka, iná náboženská kniha, pá- tričky, zázračná medaila a niekoľko obrázkov). Pre každého pútnika sme pripravili aj občerstvenie: teplú kávu alebo čaj a malý zákusok, teda duchovné i hmotné pohostenie. Kňazi sa postarali o svätú omšu a spovedanie. Neviem, či sa mi týmito tromi obrazmi podarilo docieliť, čo som chcela a čo som podľa úmyslu organizátorov tejto konferencie mala urobiť. Som si vedomá, že som nepovedala svetoborné veci. Ale aj naša práca v Ústave bola skromná. Snažili sme sa však vykonávať ju v duchu a láske svätého Vincenta. Ak je pravda, že kresťanská láska pretvorí človeka a obnoví svet, tak potom môžeme dúfať, že sme svojou službou spolu s Ústavom svätého Cyrila a Metoda pôsobili v tomto smere; že aj naša činnosť v spojení s činnosťou cyrilome- todského ústavu bola prínosom na povznesenie kultúry slovenského národa. S. GALLA VRABLECOVÁ (Príspevok prednesený v Nitre 9. decembra 1993 na konferencii organizovanej Maticou slovenskou na tému « Prínos Slovenského ústavu sv. Cyrila a Metoda v Ríme pre slovenskú kultúru. ») Prvá skupina slovenských vincentínok, čo prišli pomáhať do Ústavu, s Otcom biskupom A.G. Grutkom a s prvým riaditeľom Ústavu mons. Štefanom Náhalkom. 25 [pageend25]SLOVENSKO V RUMUNSKOM NADLAKU Nadlak: stovky kilometrov od materskej krajiny, kde deti spievajú po slovensky a aj rozumejú, čo spievajú, a nielen rozumejú, ale hovoria slovenčinou krajšou ako niektorí na Slovensku. Trh so živými sliepkami, kačkami a husami, aký Rakúsko pamätá už len z čias monarchie, na ktorom sa na vystretej dlani ponúka vzorka tovaru, zabaleného vo vreci pri nohách, ale trhovisko, na ktorom sa dorozumiete po slovensky. V strede mesta — kde len hlavná ulica je asfaltovaná a po jej okraji sa špacírujú a gagotajú husi, priľahlé ulice sú blatné — katolícky a evanjelický kostol, v ktorých sa obrady slúžia po slovensky. V laviciach ev. kostola uložené spevníky, staré, písané ešte švahachom a biblickou češtinou. V katolíckom kostole spevníky z Ríma, vydané v Ústave sv. Cyrila a Metoda, vlastnoručne prinesené do týchto končín jezuitským pátrom-vševedom Michalom Lackom ešte kedysi začiatkom sedemdesiatych rokov. Lýceum Jozefa G. Tajovského, v ktorom sa slovenčina vyučuje nielen ako cudzí, nepovinný jazyk, ale v nej aj všetky vyučovacie predmety. To všetko je Nadlak. Kam ho narýchlo v predstavách na mape situovať? Ako a kedy sa tam Slováci dostali? Ak tak dávno, patrí ešte aj ich história k histórii Slovenska? Skúsme odpovedať slovami literárneho historika: « Dejiny slovenskej emigrácie sú integrálnou súčasťou dejín slovenského národa. Naše národné dejiny by boli neúplné, ba zmrzačené, ak by sa v nich neodzrkadľ ovala minulosť tých Slovákov a ich potomkov, ktorí pre hospodárske, sociálne, politické, náboženské a kultúrne pomery museli Slovensko opustiť a zväčša natrvalo sa usadiť v cudzine. » Keďže časovo a kauzálne bolo sťahovanie veľmi rôznorodé, « možno periodizačne slovenské vysťahovalectvo rozdeliť do štyroch kvalitatívnych skupín: 1) Vnútorná migrácia v rámci uhorského štátu (od konca 2. polovice 17. storočia až po rok 1867); 2) Masové vysťahovalectvo (od roku 1867 až po roky 1921-1924); 3) Sezónne, zvlášť sociálne vysťahovalectvo (20-te až 30-te roky nášho storočia); 4) Politická emigrácia (vlny rokov 1938/39, 1945, 1948, 1968/69 ». (Jozef M. Rydlo, Slováci v európskom zahraničí včera a dnes, Lausanne 1976, s. 7,10). Nadlak zaraďujeme do najstaršieho vysťahovalectva, ktoré je vnútornou migráciou v rámci uhorského štátu. Vtedy, pred vyše 200 rokmi, odchádzali Slováci na Dolnú zem, vyľ udnenú a spustošenú po ústupe Turkov, zakladali osady, obrábali rovinatú, úradnejšiu pôdu, akú opúšťali na Slovensku. Žili v čisto slovenských alebo zmiešaných osadách a mestečkách a tvorili celé enklávy so slovenskou väčšinou, v ktorých si udržiavali svoj jazyk, piesne, zvyky, stavali kostoly a zakladali slovenské farnosti. Po rozpade uhorského štátu v roku 1918 sa tieto slovenské enklávy ocitli v rôznych cudzích štátoch: v Maďarsku, v Rumunsku a vo Vojvodine (bývalej Juhoslávii). Zatiaľ čo Slováci v Maďarsku poväčšine boli vystavení silnej maďarizácii, ktorej podľahli, Slováci v Rumunsku a vo Vojvodine si mohli udržať i rozvíjať svoju vlastnú kultúru. A práve títo Slováci v rumunskom Nadlaku privítali v apríli 1993 na svojej pôde Slovákov od pera a od štetca, roztrúsených nielen po Dolnej zemi, ale po krajinách celej Európy i po Zámorí, a stali sa tak organizátormi 3. snemovania Únie slovenských spisovateľov, umelcov a kultúrnych pracovníkov žijúcich mimo územia Slovenska. Slovenskú literatúru zvyknú deliť na domácu, krajanskú a emigrantskú. Malo by to byť len delenie orientačné. Aby organicky prerástla jedna do druhej, aby sa neoddeľovala, nevydeďovala, ale pociťovala ako jeden celok, stalo sa cieľom i dôvodom vzniku Únie slovenských spisovateľov, umelcov a kúlturnych pracovníkov žijúcich mimo územia Slovenska. A nielen to, ale aby sa jej tvorcovia, navzájom i spoznali, predstavili si plody svojej práce, ako aj priblížili životné podmienky, v akých slovenská kultúra vznikala a vzniká. V Nadlaku, na nedozernej žírnej rovine s vždy prerážajúcou spodnou vodou, ktorej vlhkosť vsia- ka do základov domov a ťahá sa po múroch až na vrchné poschodia, je plodná nielen zem, ale aj slovenský literárny duch. Ludové piesne prinesené Z Gemera, z Hontu, Liptova i z Oravy sa nielenže tradujú z pokolenia na pokolenie, ale vznikajú nové — slovenské, ale nadlacké. Sú molové, harmonické, menej ubolené ako tie z « Horniakov », rozšafné ako šíre roviny navôkol. Ako to, že slovenský nadlacký duch je literárne tvořivější ako duch Slovákov kdekoľvek na svete? Už v roku 1813 starý viedenský Intelligenzblatt zur Wiener Allgemeinen Literaturzeitung konštatuje, že nevýhodu majú « spisovatelia pišúci predovšetkým v tom jazyku, ktorý je len čiastočným, nie však štátnym jazykom, ktorým spisovateľ roz26 [pageend26]prával prinajlepšom ako dieťa, ale vzdelanie získal v inej reči. Ak takýto odcudzenec chce svoje myšlienky, ktoré dozreli v cudzej reči a na cudzej pôde, vyniesť na svetlo sveta predsa však v chatrnej reči svojho detstva, stáva sa prirodzene viac- menej úbohým prekladateľom, akých máme na tisíce. » Kto si prečíta básne či prózu rumunských Slovákov, presvedčí sa, že tamojší spisovatelia nie sú len «úbohými prekladateľmi» pišúcimi v «chatrnej reči svojho detstva», pretože slovenčina detí v Nadlaku nezakrpatieva, nazostáva len detskou kuchynskou rečou, ale rastie spolu s deťmi a košatie do širokej slovnej zásoby vo všetkých vyučovacích predmetoch. Lebo má k dispozícii školu, ktorú toho času vedie rozvážnym umom a láskou k slovenčine i k deťom riaditeľ Ján Kukučka. Okrem Nadlaku sú Slováci usadení aj 200 km severnejšie, v bihorskej oblasti, v horách, kam sa pôvodne prisťahovali stredoslovenskí drevorubači. Osady v horách — Bodonoš, Nová Huta — sa dajú označiť za vrchárske, ich domy sú roztratené po širokom okolí, v strede dediny je kostol a škola, a deťom tak prichodí prešliapať denne 1 až 8 km cesty do školy. «Nebojíte sa, že vám vaše deti zrazí auto? » Opýtal sa ktosi z účastníkov konferencie Únie pána Imricha Ferika, ktorý je učiteľom v Novej Huti a súčasne poslancom v parlamente Rumunska. « Že ich zrazí auto, nie, to sa nebojíme, lebo tu auto po ulici sotva prejde, ale máme skôr strach, že ich cestou roztrhajú vlci. » « Osem kilometrov pešo!», nevychádzal z údivu švajčiarsky účastník konferencie J.M. Rydlo, « Švajčiari majú predpisy, že deti musí doviezť do školy školský autobus, ak majú do školy viac ako 500 metrov!». A tieto deti, ktoré kilometre denne šliapu za slovenským slovom, nacvičili pre hostí zo slovenskej vlasti dlhý, predlhý program a s vervou ho predvádzali v kultúrnom dome, ktorý pripomínal jednoizbové chalúpky s malými okienkami z Palárikových hier. Ešte k samotnému snemovaniu. Významným bodom bola « Deklarácia Únie slovenských spisovateľov, umelcov a kultúrnych pracovníkov žijúcich mimo územia Slovenska ». Pán Imrich Kruž- liak, doterajší predseda Únie a zakladateľ Únie, sa stal čestným predsedom, za predsedu bol zvolený Ondrej Štefanko z Nadlaku, za generálneho tajomníka Peter Labas z Rakúska, za podpredsedov Jozef M. Rydlo, Miroslav Demák, Vojtech Mirga, Michal Hrivnák, Jozef Čongva a Nad’a Vokušová. Stretnutie pozdravili prezidenti Rumunskej republiky a Slovenskej republiky a osobne sa ho zúčastnil slovenský veľvyslanec v Bukurešti Milan Resutík. Mag. KAMILA LABASOVÁ MLADÝ ŠTÁT MLADÉMU PREZIDENTOVI « Mladý slovenský štát mladému prezidentovi USA » — je preklad textu, ktorý je vyrytý pod štátnym znakom Slovenskej republiky na bronzovej plakete s portrétom Billa a Hillary Clintonových. Autorom tohto jedinečného daru je trnavský rodák, známy medailér a sochár Wiliam Schiffer, žijúci od roku 1945 v Paríži. Myšlienka spojiť Slovensko a Clintonovcov dovedna, prišla na um autorovi pod dojmom osláv vzniku Slovenskej republiky 1. januára tohto roku, ked tu bol na návšteve. William Schiffer takto opisuje plaketu: « Keďže som sa bližšie oboznamoval aj so životom Clintona, vedel som, že sa so svojou manželkou spoznali počas štúdií na Yalskej univerzite v New Haven v štáte Connecticut. Pôsobia i vystupujú ako dvojica. Preto názov medaily LE COUPLE PRESIDENTIEL BILL ET HILLARY CLINTON. Teda “Le Couple” — prezidentská dvojica Bili a Hillary... Pod tým je písmom vyryté pod štátnym znakom Slovenskej republiky toto posolstvo: JEUNE ETAT SLOVAQUE AU JEUNE PRESIDENT U.S.A., čo znamená: Mladý slovenský štát mladému prezidentovi USA. V strede nad portrétmi Billa a Hillary je socha Slobody, lebo práve 1. januára 1993 Slovensko navštívila sloboda. V ľavej hornej polovici je na plakete Bratislavský hrad, veže Dómu sv. Martina a Michalskej veže, Dunaj s loďou v prístave a veža pylónu s kaviarňou Bystrica. V pravej polovici je Washington s Bielym domom. Monumentom prezidenta Abrahama Lincolna a Kapitol. » 27 [pageend27]SVÄTÝ OTEC POVEDAL SLOVÁKOM Audiencia 3. novembra 1993 Slovákov prítomných 30 Drahí bratia a sestry od Nitry. Som rád, že ste prišli do Ríma. Nitra bola kolískou kresťanstva vo vašej vlasti. Rím je strediskom Katolíckej cirkvi. Vaša púť ideálne nadväzuje na prvotné spojenie Slovenska s Rímom. Nech sa tento vzájomný zväzok čoraz viac upevňuje v jednote viery a lásky. Zo srdca vám udeľujem apoštolské požehnanie. Pochválený buď Ježiš Kristus. Audiencia 24. novembra 1993 Slovákov prítomných 55 Srdečne pozdravujem skupinu pútnikov zo Slovenskej Vsi. Nech vás návšteva Ríma povzbudí vo viere. Viera v Ježiša Krista a láska k Cirkvi nech udávajú správny tón vášmu životu. S týmto želaním vám zo srdca udeľujem svoje apoštolské požehnanie. Pochválený buď Ježiš Kristus. Audiencia 15. decembra 1993 Slovákov prítomných 120 Bratsky pozdravujem slovenských pútnikov z okolia Nitry a Lučenca, ako aj spevákov Detského folklórneho súboru « Borinka ». Drahí bratia a sestry, videli ste, že na námestí svätého Petra sa pripravuje betlehem. Iste aj vo vašich domoch budete mať s vianočným stromčekom aj jasličky a budete spievať vianočné koledy o príchode Pána Ježiša na svet. Nech vám tohoročné Vianoce prehovoria k srdcu. Znovu sa rozhodnite pre Ježiša a usilujte sa prežívať s ním každý deň vášho života. Nech vás v tomto úsilí sprevádza Panna Mária a moje apoštolské požehnanie. Pochválený buď Ježiš Kristus. Audiencia 29. decembra 1993 Slovákov prítomných 45 Drahí bratia a sestry z Lučenca a okolia, srdečne vás vítam v Ríme na sklonku tohoto roka. Vianoce nám pripomínajú, že Pán Ježiš je s nami. Jeho prítomnosť nás posilňuje. Počítajte s ním aj v nastávajúcom roku, aby upevnil vo svornosti a láske vaše rodiny i celý slovenský národ. S Týmto želaním vám zo srdca udeľujem apoštolské požehnanie. — Pochválený buď Ježiš Kristus. V roku 1993 sa Slováci zúčastnili na 33 audienciách ako osobitné skupiny, ktoré Svätý Otec menovite spomenul a pozdravil. Zahlásených účastníkov bolo 12 125. V skutočnosti ich bolo oveľa viac. Do tohoto počtu nie sú zahrnutí tí veriaci zo Slovenska, ktorí sa zúčastnili na svätých omšiach slávených Svätým Otcom alebo na modlitbe Anjel Pána, ale Ján Pavol II. ich menovite nepozdravil. 28 [pageend28]Z LITERÁRNYCH ZÁHONOV Jozef Vrablec AJ TY HĽADÁŠ ŠŤASTIE? Vydali autorovi priatelia. Vytlačila Po- liglotta Vaticana r. 1992. Strán 190. - Cena neudaná. Kniha sa dostala do rúk verejnosti začiatkom tohto roku. Druhé vydanie, ktoré sa pripravuje, by sa mohlo pokla- Aj ty hľadáš šťastie? Môžeš ho nájsť. Boh ťa stvoril pre šťastie. Jedine Boh ťa môže urobiť šťastným. Nie tak, že ti dá niečo, čo je « mimo » neho. To by bolo vždy čosi menej, než je on; ale tak, že ti dá seba, aby si ho videl z tváre do tváre, aby si ho s láskou poznával a aby si bol navždy s ním. Tvoje srdce má také veľké túžby, že len Boh ich môže uspokojiť. Táto absolútna pravda ti môže byť neomylným ukazovateľom na ceste života. A môže ťa priviesť k šťastiu. Kardinál Montini, neskorší pápež Pavol VI., upozornil vo svojej homílii 14. apríla 1963 v Milánskom dóme na nebezpečenstvá našej doby. Moderný človek stráca citlivosť pre pravdu a dosadzuje namiesto nej katalóg myšlienkových prúdov a životných štýlov, ktoré sa vystriedali a sa striedajú v ľudských dejinách. Chce myslieť bez záväzkov, žiť bez povinností, využiť každý zážitok: toto je moderné pokušenie, ktoré človeka uchvacuje a zároveň zarmucuje, priťahuje a zároveň sklamáva. Chýbajú mu neotrasné základy; ba sú takí, čo vyhlasujú, že také základy nemajú a ani ich nechcú mať. Takýmto « voľným štýlom » neuchopíš to, čo je v tebe zákonom. Spoj sa s Kristom. On zvíťazil. Vierou v neho aj ty zvíťazíš a zmocníš sa bezpečnej pôdy trvalého šťastia. A daj sa pri tom viesť láskavou rukou Panny Márie. dať za blahoželanie k autorovej životnej osemdesiatke, ktorú oslávi 4. marca 1994. Na záložke knihy sa autor takto prihovára čitateľovi: Prof. Augustín Visco je dlhoročný literárny pracovník v slovenskom zahraničí, bytom v Ríme. Pričiňoval sa o sprístupnenie slovenskej literatúry vo svete, najmä v Taliansku. Chceme upozorniť na jeho vedecký článok v časopise I QUADERNI Dl GAIA, ktorý vydáva rímska univerzita La Sapienza (apríl 1993). V ňom po prvý raz sa dostáva talianskemu čitateľovi prehľad takmer dvestoročnej literárnej komparatistickej činnosti slovenských literárnych vedcov. Tým sa otvára možnosť vedeckej spolupráce medzi talianskymi a slovenskými literárnymi komparatistami. Autor článku už sprostredkoval výmenu štyroch talianskych časopisov (dvoch slavistických a dvoch komparatistických) s najnovším slovenským komparatistickým časopisom Slovak Review. Treba poďakovať autorovi za jeho tichú prácu, ktorou pomáha utvárať dobrý obraz Slovenska v cudzine. Agostino Visco: La tradizione dello studio comparatistico in Slovacchia, pp. 107-118 — Tradícia komparatistického štúdia na Slovensku, str. 107-118. 29 IQUADERNI DI GAIA Rivista di letteratura comparata 5-6-7 92-93 Sovera [pageend29]Z KRONIKY ÚSTAVU 1. novembra: Prišiel do Ústavu O. Ján Košč, kňaz Trnavskej arcidiecézy, dokončiť vyššie štúdiá na Lateránskej univerzite. 2. novembra: Prišla z Nitry S. Maristella, provinciálna predstavená slovenských vincentiek spolu s radkyňou S. Žofiou. 3 novembra: Prišla z Paríža generálna radkyňa Sestier vincen- tiek. Konala sa kanonická vizitá- cia komunity vincentiek pôsobiacej v Ústave. 6. novembra: S vďakou sme spomínali na slovenskú misiu v Bazileji pri príležitosti 25. výročia jej trvania. O. Alojz Ondrejka usporiadal pri tej príležitosti okrem iného aj « slovenské martinské hody ». 7. novembra: Pred svojím odchodom z Ríma na nové pôsobisko v Nemecku sa prišiel s nami rozlúčiť O. Mikuláš Hatiar, ktorý za určitý čas býval v Ústave. 11. novembra: Zomrel protektor Ústavu O. biskup mons. Andrej Grutka. Ústav sv. Cyrila a Metoda na pohrebe bude zastupovať bývalý riaditeľ O. biskup mons. Dominik Hrušovský. 12. novembra: V kaplnke Ústavu bola svätá omša za zosnulého Otca biskupa mons. Grutku. 13. novembra: O. biskup mons. Ján Hirka slávil svoje 70. narodeniny. Poslali sme mu pozdravný fax. 14. novembra: Navštívil náš Ústav O. biskup mons. Michal Rus- nák z Kanady. Bol v Ríme aj O. biskup mons. Jozef Adamec, ale nebolo mu možné prísť do Ústavu. —: Popoludní bola v Ústave schôdzka slovenských študentov a študentiek z Ríma. Zišlo sa ich do 70. Bohaté a zaujímavé duchovné pohostenie pripravil prof. O. Tomáš Špidlík, S.J. O občerstvenie pre všetkých sa postarali naše sestričky. 15. novembra: Deň pohrebu O. biskupa Grutku. V Ústave bola za neho obetovaná svätá omša v koncelebrácii. 22. novembra: Prof. D. Rudolf Blatnický,,S.D.B., dlhoročný pracovník v Ústave a člen redakčnej rady Slovenských hlasov z Ríma ochorel. Je v nemocnici. 25. novembra: O. biskup Dominik Hrušovský na svojej pastoračnej ceste do Austrálie sa zastavil prenocovať v Ústave. 26. novembra: Navštívili náš Ústav pracovníci Slovenského národného archívu Dr. Kuzmák, Silvia Kopáliková a Ivan Galam- boš. —: O biskup mons. Hrušovský celebroval v kaplnke Ústavu sv. omšu za zosnulého O. biskupa Grutku. Informoval komunitu vincentiek o posledných chvíľach života. O. biskupa Grutku a o jeho pohrebe. 27. novembra: Oslávili sme spolu so Sestrami vincentkami ich sviatok zázračnej medaily. Je tomu 25 rokov, čo prišli do Ríma pomáhať Ústavu. 28. novembra: Pri svojej úradnej ceste do Ríma podpredseda ES- Helsinky Dr. Ján Čarnogurský poctil náš Ústav vyše dvojhodinovou návštevou. 29. novembra: Vrátil sa do U.S.A, prof. Eliáš Knotek. Sme mu vďační za vzácnu pomoc pri kontrolných prácach na príprave jednozväzkovej slovenskej Biblie. Vystriedal ho v práci pán Štefan Kopecký z Trnavy. 8. decembra: Matica slovenská usporiadala v Nitre konferenciu: « Prínos Slovenského ústavu sv. Cyrila a Metoda v Ríme pre slovenskú kultúru. » V zastúpení Ústavu sa na konferencii zúčastnil riaditeľ mons. Vrablec a za komunitu Dcér kresťanskej lásky pôsobiacu v Ústave jej predstavená S. Galia. 9. decembra: Riaditeľ SÚSCM celebroval sv. omšu v provinciálnom dome sestier vincentiek v Nitre na poďakovanie za 25 rokov spolupráce s Ústavom. Na svätej omši sa zúčastnili aj sestričky, ktoré predtým pôsobili v Ústave: S. Jarmila, S. Marianna a S. Mária, ktorá teraz pôsobí na Ukrajine. 10. decembra: O. biskup Hrušovský sa na ceste z Austrálie zastavil nakrátko v Ústave a pokračoval v ceste do Švajčiarska. 11. decembra: Riaditeľ Ústavu navštívil v Močenku S. Gauden- ciu, dlhoročnú pracovníčku v Ústave a S. Auréliu v nitrianskom seminári. 12. decembra: O. Martin Mazák, S.D.B., misionár pre Slovákov vo Švajčiarsku oslávil svoje 70. narodeniny. V mene Ústavu mu odovzdal blahoprajný pozdrav O. biskup Hrušovský. 13. decembra: O. biskup Hrušovský sa vrátil zo Švajčiarska do Ústavu a po krátkom pobud- nutí v Ústave odišiel na Šloven- sko. 15. decembra: Folklórny súbor Borinka z Nitry odovzdal na audiencii spevný vianočný pozdrav Svätému Otcovi a popoludní v Ústave usporiadal krásny a milý vianočný koncert pre obyvateľov Ústavu; zúčastnili sa na ňom aj zástupcovia slovenského veľvyslanectva. 17. decembra: Na slovenskom veľvyslanectve v Ríme sa uskutočnilo « posedenie pri jedličke ». Rodinné stretnutie Slovákov pri vianočných koledách nasledovalo po kultúrnom programe a schôdzke Združenia Slovákov v Taliansku, ktorému predsedal pán veľvyslanec dr. Martin Kontra. Ústav zastupoval jeho riaditeľ. 24. decembra: Vianoce sme slávili naozaj v « úzkom kruhu ». Kňazi-študenti odišli na prázdniny. Pridal sa k nám prof. mons. František Škoda z Banskej Bystrice. 26. decembra: Tradičné vianočné stretnutie Slovákov, ktorí zostali v Ríme. Zišlo sa ich do 60. Prišiel aj pán veľvyslanec dr. 30 [pageend30]Martin Kontra s manželkou a pán Chargé ďaffaires pri Vatikáne dr. Arnold Egon s manželkou. Po svätej omši nasledovalo stretnutie v aule, malé občerstvenie, vianočné koledy a malé vianočné obdarovanie. Pripomenuli sme si pri tejto príležitosti s malým predstihom aj 1. výročie vyhlásenia Slovenskej republiky. 27. decembra: Poslali sme pozdravný fax k meninám O. arci- biskupovi-metropolitovi Slovenska mons. Jánovi Sokolovi. 30. decembra: Komunita Dcér kresťanskej lásky si vykonala duchovnú obnovu. Riaditeľ Ústavu pri tejto príležitosti vypočítal všetky sektory prác Ústavu, na ktorých sa zúčastnila ich komunita a poďakoval im za neodmysliteľnú účasť na živote a diele Ústavu za celých 25 rokov. 31. decembra: Koncelebrova- nou svätou omšu o 18.00 hodine sme vzdali vďaky Pánovi za uplynulý rok. PÚTNICI ZO SLOVENSKA V ÚSTAVE SV. CYRILA A METODA V RÍME V ROKU 1993 Počet pútnikov: január 144 máj 2364 september 2151 február 150 jún 2176 október 1903 marec 516 júl 2368 november 150 apríl 1184 august 1847 december 151 spolu: 15104 Naši pútnici sa zúčastnili na audiencii u Svätého Otca a popoludní navštívili Ústav. V Ústave sa celebrovalo pre pútnikov 102 svätých omší, niektoré na dvore Ústavu, lebo pútnici sa nevmestili do kaplnky. Slovenský ústav sv. Cyrila a Metoda pomáhal zaobstarať pútnikom lacnejšie ubytovanie. Pre tento cieľ odoslal alebo prijal od rozličných cestovných kancelárii i súkromníkov 439 telefaxov. Keďže mal zoznam pútnikov, mohol zariadiť spoločný lístok na audienciu, ako i to, aby ich Svätý Otec menovite pozdravil. Niektorí pútnici možno čakali viac od Ústavu. Nevedeli, že Ústav nemá od talianskych úradov potrebné povolenia prijímať zájazdy na ubytovanie a nemá k tomu ani personálne možnosti. Za prípadné nedorozumenia prosíme o prepáčenie; za všetky radostné a povzbudzujúce chvíle, ktoré sme spolu s pútnikmi v Ústave strávili vyslovujeme vďaku našim hosťom a Pánu Bohu, ktorý si nás zhromažďoval. VÝZVA MATICA SLOVENSKÁ — jej výbor, záujmové odbory, vedecké pracoviská a ich vedecké rady — pri 130. výročí vzniku tejto najstaršej slovenskej kultúrnej inštitúcie obracia sa na slovenskú verejnosť, tvorcov a milovníkov slovesného, hudobného i ľudového umenia s výzvou na záchranu písomných, tlačených i vecných pamiatok. Koná tak v duchu tradície, ktorú vytvorili prví priekopníci matičnej myšlienky, keď skromnými zbierkami položili základy slovenského knihovníctva, archívnictva a múzejníctva, sústredili vzácne dokumenty, a tak prispeli k poznaniu historického vývoja nášho národa a jeho kultúry. Predmetom zberateľského záujmu Matice slovenskej sú predovšetkým originálne archívne a múzejné dokumenty — literárne diela, korešpondencia, fotografie, písomné a vecné pamiatky spisovateľov, vedcov, umelcov, kultúrnych pracovníkov, hudobné diela, zbierky piesní i ľudovej slovesnosti, dokumenty osôb, spolkov a inštitúcií, výtvarné práce a knižné ilustrácie, staré tlače — knihy a časopisy, dobové pohľadnice, zvukové dokumenty a podobne. Matica slovenská Vás prosí, aby ste ju informovali o uvedených materiáloch, posielajte jej ich, pomáhajte sústreďovať poklady našej minulosti a prítomnosti a zachovať ich pre budúce generácie. Za poslanie pamiatky Vám poskytne odmenu podľa príslušných smerníc. Všetky informácie a dokumenty posielajte na sdresu MATICA SLOVENSKÁ, 063 52 MARTIN. Veríme, že aj Vy pomôžete obohatiť dokumenty našej národnej kultúry, vybudovať dôstojný pamätník slovenského písomníctva. Nezabúdajme, že aj materiály naoko nedôležité, môžu mať po sústredení a skompletovaní svoj význam pre objasnenie mnohých dejov minulosti a prítomnosti. Za porozumenie a pomoc Vám vopred ďakujeme. V Martine 6. augusta 1993 MATICA SLOVENSKÁ 31 [pageend31]ČO SVÄTÝ OTEC PODČIARKUJE Medzi pokušeniami, ktoré gniavia človeka ako jednotlivca a ako spoločnosť azda najväčším je pokušenie nemyslieť na Boha — Stvoriteľa, na Boha — Vykupiteľa, zabudnúť na neho, vylúčiť ho zo spoločenského, verejného, osobného i medzinárodného života — pokušenie žiť, ako keby Boh nejestvoval. (Pri ružencovej pobožnosti v Lorenzagu 15. júla 1993) Strata citlivosti pre hriech je formou alebo výsledkom popierania Boha, a to nielen vo forme ateizmu, ale aj sekularizmu. Ak hriech je prerušením synovského vzťahu k Bohu za tým cieľom, aby sa život človeka vymanil z jeho poslušnosti, vtedy hrešiť neznamená len popierať Boha; hrešiť znamená aj žiť, ako keby Boh nejestvoval, vytrieť ho z každodenného života... Zatmenie alebo oslabenie citlivosti pre hriech vyplýva jednak z odmietnutia akéhokoľvek vzťahu k nadprirodzenú v mene nároku na osobnú autonómiu, jednak z toho, že sa človek podrobuje mravným vzorom, ktoré nanucuje verejná mienka, hoci jeho svedomie to odsudzuje, a jednak z dramatických spoločensko-hospodárskych pomerov, ktoré utláčajú veľkú časť ľudstva a spôsobujú, že ľudia sú náchylní vidieť chyby a viny len v spoločenskej oblasti... (Zmierenie a pokánie, 1984, číslo 18) Daromné hľadá šťastie, kto upierajúc zrak na seba a načúvajúc volaniu falošných prorokov vykročí na cestu konzumizmu, morálneho permisivizmu a egoizmu pestovaného ako životný štýl, na cestu náboženskej ľahostajnosti. Daromné hľadajú šťastie a vystavujú sa veľkým sebasklamaniam tí, čo sa nádejajú nájsť ho v sektách, ktoré manipulujú človeka predkladajúc mu rôzne podoby exoterizmu a mágie. A ako nevystríhať pred jalovými synkretizmami, ktoré z evanjelia prijímajú iba niektoré stránky a zanedbávajú iné, alebo pred ideológiami totalizujúcimi, ktoré si nárokujú podávať globálne chápanie existencie, ktoré sa vymyká z povinného a spásneho vzťahu k Bohu a k jeho večnej vôli?... Kto bude môcť dať zmysel životu, ak nie Ten, čo má « slová večného života »? Kto lepšie než Ježiš, ktorý dal život za človeka, bude môcť povedať človekovi, ktorá je správna cesta ku šťastiu? (Mladým v Kaunase 6. septembra 1993) SLOVENSKÉ HLASY Z RÍMA — VOČI SLOVACCHE Dl ROMA — periodico trimestrale. Autorizzazione del Tribunale dl Roma n. 17112 del 3 febbraio 1978. Zodpovedný redaktor: Mons. Jozef Medový. Výkonný redaktor: Jozef Leščinský. Redakčná rada: Rudolf Blatnický SDB., Pavol Farkaš, mons. Štefan Vrablec a Lubomír Žák. Naša adresa: Slovenské hlasy z Ríma, Istituto Slovacco dei Santi Cirillo e Metodio - Via Cassia, 1415 - 00123 Roma (La Storta) Italia - Tel. 06/3765257 - Fax 06/3765297. Tlačí Tipolitografia Ugo Detti - Via Girolamo Savonarola, 1 - 00195 Roma, Italia - Tel. 06/39737532 Fax. 32 [pageend32]