SLOVENSKÉ HLASY Z RÍMA Spedizione in abbonamento postale - Gruppo III (70 %) ISSN 0394-8978 časopis slovenských katolíkov apríl 4 1989 ročník XXXVIII O čo prosiť nášho Pána, 2 — Ádám Somorjai: Zanedbané hľadiská, 3 — « Katolíčka », cisárovná na japonskom tróne?, 7 — Interview s Tatianom Goričevou: Kde je nebezpečné hovoriť o Bohu?, 8 — J. Zlatňanský: Nová formula « vyznania viery » a « prísahy vernosti », 11 — J. Majerník: Jaskyňa modlitby « Otčenáša », 12 — F. Litva: Náboženská sloboda v záverečnom stretnutí vo Viedni, 14 — Interview so Jean Guittonom: Kristus v živote filozofa, 15 — R.B.: Dve významné výročia kardinála Tomka, 17 — Zo života Cirkvi, 18 — J. Figúra: Spomienky slovenského misionára, 19, — Čitatelia nám píšu: Kolínsky dokument, 21 — Zo Slovenska: Môj blížny Ivan Polanský, 22 — Zo života SÚSCM v Ríme, 23 — J.P.K.: Budú kanonizovaní košickí mučeníci? 24. [pageend1]O ČO PROSIŤ NÁŠHO PÁNA Smieme prosiť o všetko, čo si zo srdca želáme, o všetko, čo si myslíme, že potrebujeme: teda za chlieb na stole, za potrebný pokrm, za oblečenie na každý deň, za zdravie, za istotu na ceste, za obývateľné domy a priestory pre každého človeka. Za svetlo pre naše oči, za vzduch, ktorý dýchame, za hlas, ktorým hovoríme, za uši, ktorými počúvame, za všetky naše zmysly, za slnko a dážď v pravý čas, za jaro, leto, jeseň a zimu. Za všetky samozrejmé veci, ktoré nám Boh ustavične ponúka, za toto všetko smieme prosiť. Prosme aj za to, čo najviac potrebujeme: sympatie a náklonnosť ľudí, vernosť našich priateľov, dobrých susedov a priateľov v škole a práci, ale aj veľkorysosť tých, ktorých sme urazili, odpustenie tých, ktorým niečo dlhujeme, zhovievavosť tých, ktorým sme nevedomky ukrivdili. Chceme sa modliť aj za istejšiu budúcnosť našej mládeže, za šťastné dni starých ľudí, za radosť pri našej práci a za trpezlivosť pri neúspechoch, za pokoj na zemi, za všetkých, ktorí trpia nedostatkom a ktorým chýba potrebné, za uzdravenie chorých a za novú životnú šancu tým, čo zlyhali a sú vykoľajení, za dôveru a energiu pre skleslých a sklamaných. Modlime sa aj za seba samých, aby sme konali dobro a uprednostňovali pravdu pred klamstvom, aby sme svojho blížneho nenechali v tvŕdzi a aby sme nemysleli len na svoj osoh, aby sme nepokladali za zlé, čo je pravdivé a nás postihlo, a aby sme sa navzájom neosočovali a nevysmievali. K Tomu, čo pozná všetky naše otázky prv, ako ich vyslovíme, sa modlime: Pane, ktorého nazývame Boh a Otec, ktorý si náš Stvoriteľ, vypočuj naše prosby a urob nás ochotnými urobiť všetko, čo pochádza od Teba, lebo my sme Ta poznali v Ježišovi, ktorého si urobil naším Vykupiteľom. Amen. Bratia, ak ste s Kristom vstali z mŕtvych, hľadajte, čo je hore, kde Kristus sedí po pravici Boha! Myslite na to, čo je hore, nie na to, čo je na zemi! Veď ste zomreli a vás život je s Kristom ukrytý v Bohu. A keď sa zjaví Kristus, váš život, vtedy sa aj vy zjavíte s ním v sláve (Kol 3,1-2). [pageend2]Autor toho článku je benediktínsky mních z Pannonhalmského opátstva, historik a profesor histórie. Tento článok, ktorý napísal pre maďarský časopis VIGÍLIA, dal preložiť do slovenčiny, lebo chce nadviazať rozhovor so slovenskými historikmi. V článku poukazuje na postoj, ktorý má ku svätému Cyrilovi a Metodovi jeden maďarský historik. Príspevok uverejňujeme na naliehavú prosbu autora. Zanedbané hľadiská Ádám Somorjai Pontifikát Jána Pavla II., prvého pápeža slovanského pôvodu, vstúpil do jedenásteho roku. Toto výročie sa stretá s miléniom pokrstenia Kyjevskej Rusi, ako aj s jubilejným rokom smrti svätého Štefana. V osobe Karola Wojtylu dostalo sa nečakane východnej polovici Európy vysokého ocenenia. Z našich končín ešte nepochádzal pápež. Je to prvá príležitosť, aby si « slovanská Európa » mohla robiť nároky na silnejšiu prítomnosť v Ríme. Svätý Otec sa aj rozhodne podujíma na túto úlohu tým, že počíta so svojím národom — ako hovorieva: so svojou širšou rodinou, ako aj s Cirkvami (katolíckou i ortodoxnou) celej východnej a strednej Európy, ba celej Európy. Ponúkajú na to príležitosť tie výročia, ktoré sa teraz takmer každý rok vyskytujú v našej oblasti. Počas svojej prvej cesty po Poľsku v kázni v Gniezne (Turíce 1979) pápež sa odvolával na zabudnuté národy Európy. V apoštolskom liste « Egregiae virtutis » z 31. decembra 1980, vydanom na záver jubilejného roka svätého Benedikta a pri 1100. výročí prijatia slovanského liturgického jazyka, vyhlásil svätého Cyrila a Metoda, apoštolov Slovanov, za spolupatrónov Európy. Spoločné kresťanské korene oboch častí Európy môžu zabezpečiť jednotu rozdeleného kontinentu. Tisícsté výročie smrti svätého Metoda mu bolo príležitosťou vydať encykliku « Slavorum Aposto- li ». Stavia v nej pamätník tým dvom svätcom, ktorí žili v čase ešte jednotného kresťanstva a bez ktorých si ťažko predstaviť slovanskú literatúru a kultúru. Oni sú vo svojom čase predstaviteľmi myšlienky inkulturácie u slovanských národov. Pápež postavil slovanských svätcov do stredu pozornosti. Co to znamená pre náš národ, pre náš ľud? Svojské chápania Pôsobenie Cyrila a Metoda úzko súvisí aj s územím Panónie. Vyvíjali misionársku činnosť aj na tom území, na ktorom sa neskôr historicky utvoril maďarský štát a o ktoré sa dnes delia tri štáty. Toto všetko dostáva osobitú podobu v českých a slovenských dejinách. Charakteristickým príkladom na to je práca dominikána J.M. Veselého, profesora na univerzite Angelicum. Pred rokom 1968 sa zúčastňoval na vykopávkach na Velehrade, kde hľadal hrob svätého Metoda a kde by ho mal rýľ archeológa aj nájsť. Pri príležitosti jubileí sa viackrát ohlásil štúdiami, komentoval spomínané dokumenty Svätého Otca a napísal k nim historický úvod. Vo svojich prácach nehovorí veľa pozitívneho o prítomnosti Maďarov. Jeho diskutabilné názory možno zhrnúť do niekoľkých viet. Keď sa Maďari zjavili v Karpatskej kotline, znamenalo to úder pre misijnú činnosť medzi Slo[pageend3]vanmi, katastrofu pre Veľkomoravskú ríšu a súčasne aj jej koniec. Maďari, ako bojoví jazdci apokalyptických čias, ničili všetko živé, aby sa mohli usadiť na jeho mieste. Sú predstaviteľmi Ázie, ako boli Huni alebo neskôr Tatári a Turci. Súčasne sú aj Božím trestom, veď Slovania — knieža Svätopluk •— vyhnali nástupcu svätého Metoda svätého Gorazda, panónskeho arcibiskupa, a jeho početných učeníkov, ktorí sa dostali na bulharské územie a tam dokončili preklad svätých kníh do staroslo- vienčiny. Maďari ako východní spojenci Franskej ríše zatlačili Moravanov a zapríčinili, že neďaleko od nich bezpečne sa formujúce české kniežatstvo sa dostalo do závislosti od Nemcov. Na ich šťastie svätý Adalbert, po česky Vojtech, po maďarsky Béla, pražský biskup, zakladateľ Brevnova, obrátil ich na kresťanskú vieru, a tak sa mohli začleniť do celku kresťanskej Európy. Názory J.M. Veselého kreslia o Maďaroch nepriaznivý obraz a tak môžu predstavovať základ istého nesprávneho historického pohľadu. V skutočnosti tieto názory nie sú nové. Sú to tézy dávnejšieho, ale aj súčasného chápania českých dejín. Pražský Kosmas, prvý český kronikár, bral príchod Maďarov ako Boží trest. A takto ho vidí a umožňuje vidieť aj historik František Palacký, český politik « jari národov ». Jeho « Dejiny českého národa », napísané najprv po nemecky a potom aj po česky, vyšli za sto rokov v češtine šestnásť ráz a hoci majú tritisíc strán, čítali sa ako historické romány. (V maďarčine iba pred niekoľkými rokmi sa dostali na svetlo sveta časti opisujúce husitstvo). Palackého názory sú plodom romantického chápania dejín. Začiatky dejín si aj on vie predstaviť iba ako starú, mohutnú ríšu, aby tak ukázal svoj národ ako rovný s ostatnými národmi a dal svojim súčasníkom aj program. Palacký za zaoberá aj neskoršími stáročiami; krásne state má napr. o spolužití Maďarov a Cechov. Naproti tomu J.M. Veselý zostáva iba pri skúmaní a komentovaní začiatkov. Popri českom chápaní dejín treba si všimnúť aj názor slovenských cirkevných historikov. Slovien- sky národ z čias pred usídlením Maďarov stotožňujú s dnešnými novovekými Slovákmi. Príchod našich predkov aj podľa nich znamená katastrofu; odvolávajú sa pritom aj na stále sa šíriacu novovekú úctu k Cyrilovi a Metodovi. Neberú však do úvahy, že v stredoveku na území Slovenska nebol postavený na ich počesť ani jediný kostol alebo kláštor a že ich úctu v skutočnosti obnovili českí jezuiti na univerzite v Trnave, kde takto dôvodili proti protestantskému chápaniu tradície: Zakladateľom vašej cirkvi nie je Hus, ale starodávni katolícki svätci, ktorí vašu reč zachytili do písma. Tieto myšlienky na prvý pohľad pôsobia rušivo. Oživujú pápežské encykliky nevyhnutne svojské chápanie? Na to treba odpovedať záporne. Svätý Otec predstavuje nadnárodnú všeobecnosť, jednotnú Cirkev. Svojimi encyklikami poskytuje príležitosť, aby sme niektoré zakorenené tézy znova preskúmali z hľadiska tak národnej, ako aj cirkevnej historiografie. Rovnováha v tejto oblasti Európy bola už v čase, keď tu usídlené národy prijali kresťanstvo, v chúlostivom stave. Hranica medzi Rímom a Byzanciou sa tiahla stredom dnešnej Juhoslávie a v storočiach pred rokom 1000 hlavnou otázkou bolo, či je už definitívna, alebo či sa ešte dá zmeniť. Bulhari boli pokrstení v tom čase, keď prebiehala misijná činnosť na Veľkej Morave. Vtedy, ale aj neskôr sa črtala otázka jednoty Bulharov s Rímom. V bezprostrednej blízkosti Byzancie to však nebolo možné. Misijná činnosť v Bulharsku a na Veľkej Morave prebiehala v čase takzvanej Fóciovej schizmy medzi Rímom a Byzanciou. Výsledkom bolo, že ani jedna strana nevedela úspešne a natrvalo rozvinúť misijnú činnosť v bezprostrednej blízkosti územia druhej strany, respektíve za hranicami určený- XIII. SYMPÓZIUM ÚSKI Tohoročné sympózium bude 13.-15. mája 1989 v Dulliken bei Olten, Švajčiarsko, na ústrednú tému NOVÝ SVETOVÝ PORIADOK. Prednášatelia: Prof. Dr. J. Mikuš, Prof. F. Vnuk, Dr. Braxátor, Dr. J. Gunčaga. Kazatelia: Otec biskup Kaľata, Prof. M. Ďu- rica, Rev. Ján Bernadič. Prihlášky pošlite do 30. apríla 1989 na adresu predsedu ÚSKI: Dr. Ján Gunčaga, Waldrain 9, CH-4104 Oberwil (tel.: 061-401 11 92). PREHLÁSENIE PREDSEDU ÚSKI Od leta minulého roku kolujú obežníky (otvorené listy), ktoré vydáva « REDEMPTO- RIS MATER slovenských katolíckych intelektuálov vo Švajčiarsku ». Nakoľko tieto « listy » vyvolávajú pohoršenie v slovenskom spoločenstve, prehlasujem, že o jestvovaní takého « spolku » vo Švajčiarsku nič neviem a že s postojom autora (autorov) obežníka nemá naša národná organizácia nič spoločné. Oberwil, Švajčiarsko, 25. februára 1989. Dr. med. Ján Gunčaga, predseda ÚSKI [pageend4]mi Diokleciánom. Po prechodných úspechoch sa znovu oživili staré hranice medzi Východnou a Západnou rímskou ríšou, a to aj v cirkevnej sfére. Toto posilnilo príchod Maďarov a rozhodnutie kráľa Štefana. Cirkevná historiografia nášho národa dostatočne zdôrazňuje toto hľadisko. Dielo svätého Štefana sa zjavilo ako slobodné rozhodnutie suverénneho panovníka. Novšia historiografia však upozorňuje na to, že obrátenie Maďarov bolo dlhotrvajúcim procesom. Pôvodne sme kráľovi Štefanovi pripisovali také činy, ktoré sa začali realizovať už v čase vlády kniežaťa Gejzu. Svätému Vojtechovi a kruhu jeho učeníkov sme pripisovali obrátenie na kresťanstvo, hoci ono sa začalo už v čase kniežaťa Gejzu činnosťou misijného biskupa Bruna okolo roku 974, ani nehovoriac o misijnej činnosti byzantského biskupa Hierotheosa, ktorý pôsobil okolo roku 955 v Sedmohradsku, na území Gyulov. Nenarazilo na väčšie ťažkosti ani prijatie názoru, že keď si svätý Štefan žiadal korunu z Ríma, aj ju odtiaľ dostal. A práve dejiny nášho územia nás učia, že ani to nebolo samozrejmé. Bulharské knieža Boris darmo žiadal štátne a cirkevné uznanie svojej ríše. Dostal ho z Byzancie až vtedy, keď videla, že len takto možno predísť uznanie Ríma. Slovanská historiografia nebrala dostatočne do úvahy skutočnosť, že moravské knieža Rastislav ešte skôr, ako si pýtal z Byzancie misionárov, ktorí ovládajú slovianskú reč, a odtiaľ ich aj dostal, podobnú prosbu predniesol aj v Ríme, ten mu však nevyhovel. Z maďarského hľadiska môžeme teda otázku položiť takto: Prečo dostal korunu Štefan? Prečo dostal samostatnú cirkevnú samosprávu a arcibiskupa zaraz na začiatku kresťanskej misijnej činnosti? Ťažkosti historiografie Jednou z najväčších ťažkostí pri skúmaní tých čias a vôbec stredoveku je nedostatok prameňov. Druhá ťažkosť je metodologická: naša národná a v dôsledku toho aj cirkevná historiografia skúmala iba pramene týkajúce sa nášho národa. A tak ušli pozornosti pramene a historiografia susedných národov. Doteraz nejestvujú v maďarčine české, slovenské, poľské alebo bulharské cirkevné dejiny. Od publikácií tohto druhu môžeme očakávať pre bádanie užitočné doplňujúce pohľady. Historici nášho národa kráčali po stopách historiografie veľkých západných národov, a takisto si počínali aj historici susedných národov. V dôsledku toho vedľa seba žijúce národy nadobudli na tú istú udalosť vzájomne si odporujúce pohľady bez toho, že by boli brali do úvahy mienku susedov. Naši národní historici vyčlenili to, čo sa v dejinách prežívalo spolu, v jednote. Takto sa nevyhnutne dopracovali k odlišným výsledkom. Naše národy však od seba neoddeľuje minulosť, ale obraz vytvorený o minulosti a vôbec jeho vytvorenie je tiež výsledkom istého historického obdobia. Svätého Vojtecha má za svojho i Čech i Poliak i Maďar. Spomedzi jeho učeníkov pochádzajú prví arcibiskupi (Gniezno, 999 alebo 1000, Ostrihom 1000, Kalocsa), biskupi (Gyór: Radla), opáti (Bfev- nov, Meseritz, Pannonhalma). Ale až dodnes sú protichodné názory o tom, kde ktorý učeník pôsobil. A či Astrik-Anastáz bol v skutočnosti jedna osoba, ako tvrdí Gyórgy Gyorffy? Veľmi pomôže, ak sa raz podarí preskúmať pramene všetkých troch národov. Prečo dostal svätý Štefan korunu? Ešte sme vlastne neodpovedali na pôvodnú otázku: Prečo dostal svätý Štefan korunu? (Ani na ďalšie otázky — prečo napr. tvrdia Poliaci, že opát Astrik korunu určenú poľskému kniežaťu nedopravil pôvodnému adresátovi, ale ju odovzdal Štefanovi, keď sa cestou dostal na dvor maďarského kráľa? Alebo ešte viac: Prečo uvádza Hartvi- kova Legenda o svätom Štefanovi pápežov sen, podľa ktorého má zmeniť svoj úmysel a korunu určenú poľskému kniežaťu odovzdať na druhý deň prichádzajúcemu maďarskému posolstvu?). Hodno uviesť mienku historika Karla Bosla. Rímska diplomacia veľmi skoro spoznala ťažkosti a neistoty misijnej činnosti. Neuskutočnila sa únia Bulharov ani samostatná cesta Moravanov. Takisto sa Rím, pápež i cisár zapodievali « výpadmi » Maďarov, ktoré trvali jedno storočie. Akiste prišlo vhod, že na maďarskom kniežacom dvore, z ktorého postupne prichádzali lepšie správy, vyrástol kresťanský panovník, ktorý po upevnení vnútornej situácie myslel aj na zahraničné uznanie a žiadal si korunu. A fakt, že ju dostal, bol motivovaný aj skúsenosťami 9. storočia. Medzi misionármi u svätého Štefana bolo veľa benediktínov, najpočetnejšia skupina bola okolo svätého Vojtecha. Pôsobeniu jeho učeníkov možno pripísať rýchle rozšírenie kultu svätého Vojtecha, ktorý zomrel mučeníckou smrťou roku 997. Stal sa patrónom Poľska, ktoré sa práve stávalo kresťanským, i patrónom Ostrihomskej arcidiecézy. Svätý Vojtech bol gaetanský pustovník svätého života. Benediktínom sa stal na radu gréckeho mnícha svätého Níla na Aventíne, v kláštore gréckych mníchov, ktorí ušli z kresťanského Východu. V opátstve svätého Alexeja (S. Alessio) sa slúžilo v oboch obradoch, v gréckom i latinskom. V bez[pageend5]prostrednej blízkosti bol palác cisárskeho priateľa Ota III. Pápeži 9. a 10. storočia mali diplomatov z radov kňazov a rehoľníkov, ktorí ušli z gréckeho územia. Do gréckeho rehoľného spoločenstva v Ríme prišiel roku 867 aj Cyril a Metod a v takýchto kláštoroch žila stále spomienka na neúspech misijnej činnosti na Veľkej Morave. V rehoľných kruhoch sledovali aj správy prichádzajúce z panónskej oblasti. Oto III., pápež Silvester II. a ľudia okolo Vojtecha spoznali možnosti núkajúce sa na prelome storočia. Idei Ota III. o univerzálnej ríši chýbala skoršia i neskoršia podmaňujúca politika cisárov. Na pápežskom tróne bol Silvester II., výnimočná postava tých čias. Panónske posolstvo bolo po predošlých nesplnených nádejach novou príležitosťou, ktorú nebolo možné ignorovať. Podľa Karla Bosla kráľovi Štefanovi pomohli k tomu, aby dostal od pápeža korunu, spomienky na začaté dielo svätých solúnskych bratov. Zanedbané hľadiská Ak budeme hladat širšie súvislosti, môžeme vidieť okamžité uznanie diela svätého Štefana v novom svetle. Ak hlbšie preskúmame slovanské chápanie, môžeme pobadať ešte niekoľko jednostranne chápaných hľadísk, ktoré by bolo dobré vidieť v širších súvislostiach. Taká je najťažšia otázka — zhodnotiť usídlenie Maďarov. Palacký dôvodí vetou z diela Leva Múdreho, byzantského cisára, Taktika, že Maďari v protiklade s ostatnými kočovnými národmi sa neuspokojili s tým, že sa nepriateľ po prehratom boji dal na útek, ale že ho prenasledovali a úplne zničili. Z toho pochádza tvrdenie, akoby Maďari boli vyničili Slovanov, ktorých tu našli. — Je neodškriepiteľný fakt, že stopy staroslovienskeho jazyka sa zachovali napríklad v miestnych zemepisných názvoch a v časti cirkevnej terminológie. Je to možné iba preto, že Slovania a Maďari spolu pokojne nažívali, tak ako Frankovia nažívali s obyvateľstvom, ktoré si podrobili. Oni za to, že sa udržali, ďakujú iba tomu, že si romanizovaných Gálov podrobovali pomaly, postupne a že žili s nimi v pokoji. Výsledkom postupného splývania je aj ich jazyk. Podobný proces sa odohral u Turkov, v každom prípade neslovanských Bulharov; aj tí, keďže boli čo do počtu v menšine, splynuli. O vyničení národa svedčí aj to, že usídlenie Maďarov rozbilo vznikajúcu jednotu slovanských národov, zmarilo ich spojenie v jednotnej ríše, v jednotnej kultúre. Tento dôvod je skôr citový. Klásť otázku « čo by sa bolo stalo, keby » nie je historické a ľahko môže zapríčiniť útek do sveta túžob, neberúc do úvahy tisícročný organický vývoj. Druhou zaujímavou nepreskúmanou myšlienkou je časť citovaná v pápežskej encyklike. « V Benátkach pred tými reprezentantmi cirkevnej kultúry, ktorí sa pridržiavali úzkeho chápania cirkevnej pospolitosti a stavali sa proti tejto myšlienke, Cyril ju odvážne bránil a poukazoval na to, že mnohé národy už v minulosti zaviedli a aj majú svoju liturgiu a slávia ju v materinskom jazyku, ako sú Arméni, Peržania, Abrazgovia, Iberi, Seugdi, Góti, Avari, Tyrsi, Chazari, Arabi, Egypťania, Sýrčania a mnohí iní. » Co treba rozumieť pod liturgiou v avarskom jazyku? Počas misijnej činnosti medzi Maďarmi pravdepodobne Pasov i Salzburg používali staroslovien- činu ako sprostredkujúci jazyk. Značná časť jazykového bohatstva našej reči súvisiaca s kresťanstvom — ako sme spomenuli — je slovanského pôvodu. Je to tiež dôkaz o « pokojnom spolunažívaní », počas ktorého jazykové vzťahy rozhodli o vytvorení jazyka, a že tu nepôsobilo akési násilné pohltenie, ako si to predstavovalo 19. a 20. storočie. Historiografia našich národov môže umožniť pochopiť vývoj nášho územia, zahrňujúc do toho aj dejiny vlastného národa, iba v širších súvislostiach. Vzhľadom na to, že sa táto práca ani zďaleka ešte nedostala do záverečnej fázy, mohli sme predložiť iba niekoľko myšlienok. Národná historiografia často brala do úvahy iba vlastné hľadiská. Takéto « romantické vznikanie národov » (Németh G. Bela) v našom zjednocujúcom sa svete je anachronizmom. Prečo práve Cyril a Metod? Misijná činnosť medzi slovanskými národmi sa začala skôr. Preto sú našimi staršími bratmi vo viere a kultúre. Zdôrazňovať to, znamená ponúknuť príležitosť na to, aby sme dejiny Karpatskej kotliny nezačínali príchodom Maďarov a začiatky kresťanstva iba svätým Štefanom. Aby sme obrátenie Slovanov uznali aj za svoje a nie nám cudzie. Svätý Štefan a jeho vláda sa nevynorili počas misijnej činnosti všeobecnej Cirkvi bez predohry, ale iba dovršovali dovtedajší vývoj na našom území. Semeno zasiate svätým Cyrilom a Metodom v jeho diele vyrástlo do klasov. Posolstvo Svätého Otca nám dáva príležitosť znova si ozrejmiť niekoľko sporných otázok. Popri celocirkevnom ekumenizme sa otvára brána aj istému medzinárodnému ekumenizmu, ktorý je predzvesťou širšej a všeobecnejšej budúcnosti. Nie je to iba revízia obrazu vytvoreného o minulosti, ale znamená to vážne brať aj inkulturáciu. Otvára sa [pageend6]príležitosť a právo na uplatnenie národného jazyka, národných zvykov a tradícií v modlitbe, v spoločnej liturgii. To je súčasne aj podmienka pretrvania, ktorá sa dá zabezpečiť vnútri hraníc i za nimi. Literatúra: István SÄGI, Szent Cirill és Metód életmííve a legújabb kutatások alapján, Vigília XXIII (1963, 10) 592-601. Imre H. TÓTH, Konstantin-Cirill és Metód élete és mílko- dése, Magvetä Kiadó, Budapest 1981. J. M. VESELÝ, Scrivere sulľacqua. Cirillo, Metodio, l’Eu- ropa, Miláno 1982. J. M. VESELÝ, II terzo angolo. Cirillo, Metodio, l’Euro- pa, Introduzione storico-arcbeologica alla lettera apo- stolica «Slavorum Apoštoli» di Giovanni Paolo II, Róma 1985. Encyklika « Slavorum Apoštoli » je citovaná zo slovenského prekladu uverejnenom v Duchovnom pastieri (1986, 6), 17. hlava. K. BOSL, Das Kloster San Alessio auf dem Aventin zu Rom, in: BECK, H. - SCHMAUS, A. (Hrsg.), Beiträge zur Siidosteuropa-Eorschung (II. Internationaler Balka- nologenkongress in Athen, 7.5. -13.5.1970), Múnchen 1970. 15-28. O tom, kde sa nachádzala Veľkomoravská ríša, vznikli dve nové teórie. Jednu predstavuje Imre BOBA a Péter PUSPÓKI NAGY. Predstaviteľom druhej je SENGA TORU, Japonec. I. BOBA, Moravia’s History reconsidered. A reinterpre- tation oj medieval sources, Haage 1971. P. PUSPOKI NAGY, Nagymorávia fekvésérôl, Valósag 21 (1978, 11) 60-82. SENGA TORU, Morávia bukása és a honfoglaló magyarok, Századok 117 (1983, 2) 307-345. Obe teórie lokalizujú Veľkomoravskú ríšu na dolný Dunaj, čo juhoslovanskí historici prijali ochotnejšie ako ich kolegovia v Československu. Poučenie, že o tomto období nielen maďarskí starí historici vedia vytvoriť novú hypotézu, ale podobná neistota je aj ohľadne slovanských dejín. « KATOLÍČKA » CISÁROVNÁ NA JAPONSKOM TRÓNE? Po 63 rokoch vlády japonského cisára Hirohita, oči všetkých Japoncov sú upreté na jeho nástupcu Akihita. O ňom sa vie veľmi málo. Je tomu na príčine tradi- cionálna rezervovanosť, v akej žijú členovia cisárskej rodiny. Akihito sa narodil 23. decembra 1933. Strávil svoje detstvo a chlapčenský vek v úzkom okruhu cisárskej rodiny. Medzi jeho zvláštnymi záujmami je štúdium morskej ichtyológie. V tomto odbore vypracoval 24 štúdií a je považovaný za prvotriedneho znalca v tejto oblasti. Zvláštnou výnimkou v jeho formácii bolo to, že angličtinu ho vyučovala americká protestantská profesorka Elisabeth Gry. Zvyčajne členovia cisárskej rodiny majú exkluzívne profesorov Japoncov. Akihito však «prelomil » tradíciu najmä svojím manželstvom. Roku 1959 ako dvadsaťročný sa oženil s Mičiko Shodou, dcérou bohatého japonského podnikateľa, ktorú poznal na tenisových dvorcoch známeho výletného mestečka Karuizawa. Po prvý raz za tisícročnej histórie cisárskej rodiny vkročila do nej osoba bez « modrej krvi ». Táto jeho voľba bola nevídanou novosťou, ale Japonci ju prijali pozitívne, ba priam so sympatiou. Mladá a pekná princezná Mičiko vyštudovala na najlepšej katolíckej škole, univerzite Božského Srdca v To- kiu, kde navštevovala stredné školy i univerzitné kurzy. Zdá sa, že na Mičiko veľmi priaznivo vplývalo toto katolícke prostredie a katolícka výchova. Ba dokonca sa povráva, že sa rozhodla dať sa pokrstiť a prijať katolícku vieru. Túto túžbu však už nemohla uskutočniť, pretože vstúpila do cisárskej rodiny. Nájdu sa však aj takí, čo tvrdia, aj keď sa to zdá málo pravdepodobné, že pred sobášom tajne prijala krst. Vskutku, šintoistická tradícia kategoricky zakazuje, aby sa do cisárskej rodiny dostala osoba, ktorá nie je šintoistického vyznania. Mičiko však udržala styk so svojou katolíckou školou. Sem prichádzala často aj po sobáši zahrať si tenis so svojimi bývalými spolužiačkami. O «kresťanstve» princeznej Mičiko sa hovorilo znova a to vo veľmi delikátnej chvíli pre jej existenciu. Lekári jej totiž nariadili prerušenie štvrtého tehotenstva pre predvídaný príliš ťažký pôrod. V tom období mladá a ináč veselá princezná sa javila veľmi smutná a deprimovaná. Mnohí to dávali do súvisu s jej eventuálnym konfliktom svedomia, ktorý by boli zapríčinili morálne pricípy, ktoré si osvojila v katolíckej škole. Veľmi vyhranená osobnosť Mičikina zaiste ovplyvnila aj osobnosť manžela, na ktorého nezapôsobili, — ako na otca — ťažké podmienky odstupu od poddaných, diktované dlhou tradíciou cisárskej rodiny. Akihito a Mičiko sú veľmi vyspelé osobnosti, ktoré sa zaujímajú o západnú kultúru, radi cestujú a majú živý záujem o svoju dobu. Terajšia cisárovná Mičiko až donedávna mala za jedného z poradcov aj jezuitského kňaza Donald Doyla z univerzity Sophia z Tokia, ktorého bolo často vídať v rezidencii nástupného princa a princeznej Mičiko. Teraz, keď sa Akihito stal cisárom a Mičiko cisárovnou, nebudú si môcť dovoliť vyjadriť dajakú sympatiu voči inému náboženstvu ako je šintoistické. Ba ani voči tomuto nesmú prechovávať mimoriadne zvláštnu pozornosť, lebo najnovšia japonská konštitúcia nariaďuje prísnu odluku medzi štátom a náboženstvom. Na druhej strane však nová konštitúcia zaručuje každému širokú osobnú náboženskú slobodu. Akihito je však tak rozhľadený človek, že nebude zaiste robiť problémy vláde na tomto poli. Podľa prehlásenia, vyslovenom hneď po smrti otca, novy cisár chce byť « symbolom japonského národa ». [pageend7]Tatiana Goričeva, ruská občianka, vyrástla ako ateistka. Obrátila sa na ortodoxnú vieru ako deva. Po vypočúvaniach polície a zatknutiach roku 1980 bola vypovedaná zo Sovietskeho zväzu, pretože založila v Leningrade skupinu žien, čo sa zaujímali o náboženstvo. Žila v Paríži a stala sa na Západe svetoznámou viacerými knihami. Jej prvá kniha v nemčine « Hovoriť o Bohu je nebezpečné » sa stala čoskoro bestsellerom. Spolupracovník jedného nemeckého časopisu, Bernard Muller, sa rozprával s Tatianou Goričevou, keď sa po trojmesačnom pobyte vo vlasti, vrátila na Západ. Kde je nebezpečné hovoriť o Bohu? Otázka: Tisíc rokov po pokresťančení Kijev- skej Rusi a po sedemdesiatich rokoch mučeníctva, prežíva ruský národ čas milosti, akoby dar. Veriacich vypúšťajú zo žalárov, vracajú im kostoly, mnohí ľudia nachádzajú vieru. Tatiana Goričeva môže znova cestovať do Ruska. Dejú sa veci, ktoré pred piatimi rokmi nebolo možné ani si len predstaviť. Čo sa deje v Rusku? Spĺňa sa azda proroctvo spisovateľa Dostojevského, že Rusko zažije nové zmŕtvychvstanie? Tatiana-. Nedá sa to vysvetliť pár slovami. Pre mňa začalo toto zmŕtvychvstanie už za čias Brežneva, alebo ešte skôr, práve v čase prenasledovania. Pojem «zmŕtvychvstanie» je pre mňa viac duchovný ako politický. Cirkev triumfovala už pred desiatimi, dvadsiatimi, ba tridsiatimi rokmi, keď sa zdalo, že viac neexistuje. Dnes je postavenie Cirkvi navonok oveľa lepšie ako prv. Ale, keď sa hovorí o proroctvách — od Dostojevského až po Matku Božiu vo Fatime — mnohí ľudia očakávajú celkom rozdielne veci. Neviem, čo si o tom myslíte vy, ale pre mňa zmŕtvychvstanie je vec duchovná a nie politická. A to sa deje dnes. Samozrejme, oveľa intenzívnejšie ako pred piatimi rokmi, pretože dnes sa otvárajú kostoly, vracajú sa kláštory, registrovanie krstov je zrušené, kňaz je oslobodený od štátneho dozoru. Cirkev sa silne prebúdza a to aj preto, lebo svet sa stáva slobodnejším. Je to veľké šťastie. Je to niečo, o čom sme nesnívali. Veru, o takom niečom sme pred piatimi rokmi nemohli ani len snívať. Otázka: Keď myslím na Sovietsky zväz, je pre mňa veľmi ťažké pochopiť, ako jeden národ, ktorý v posledných desiatkach rokov nebol zachvátený « pokušeniami» Západu (napr. pornografiou}, ktorý bol skúšaný prenasledovaním a smrťou, zachoval si vieru v Boha a predsa v základných etických otázkach si počína práve tak nemorálne ako Západ. Vieme napr., že každý štvrtý potrat na svete sa vykoná práve v Sovietskom zväze. Tatiana-. Myslím si, že duša ruského národa ostala zdravá. Ale to, čo nazývam zdravím, je predovšetkým povedomie viny. Ľudia konajú veľa zlých vecí: kradnú, klamú, vykonávajú potraty. No ja si myslím, že v Rusku majú premnohí ľudia povedomie, že páchajú hriechy, že sú hriešni, a práve to je to « morálne zdravie ». Áno, hrešia, ale sú si vedomí, že hrešia. Na Západe sa hriech viac nechápe, na Západe sa o hriechu vôbec nehovorí. Západným človekom viac neotrasie slovo hriech, zhrešiť. Prečo ostalo v Rusku ešte čosi « sväté », prečo je tam ešte živá bázeň voči Bohu? Ľudia si totiž povedia: « Dobre, kradli sme, vyhnali sme ľudský plod, sme hriešni, ale vieme, že vo svete jestvuje ešte pár ľudí, ktorí žijú sväto. » A k tým cestujú, zvyčajne do kláštorov, aby sa vyspovedali u týchto « svätých ». Toto nazývam duchovné zdravie. Otázka: Glasnosť a pere s trojka robia Rusko priesvitnejším, priepustnejším. Kontakty so Západom sa zintenzívňujú. Neobávate sa o identitu ruskej duše? Nejestvuje nebezpečenstvo, že Rusko sa zosvetáči? Tatiana: Máte pravdu. Na ruskú cirkev prichádza teraz skúška, ktorá je oveľa ťažšia, ako vonkajšie prenasledovanie. Tu na Západe Som vi[pageend8]dela, ako sa Cirkev rúca zvnútra a aj ako sa. búrajú kostolné stavby. Poznám mnohých ruských kresťanov, ktorí neveria Gorbačovovi a hovoria: « Je dobrá vec, že otvára kostoly, ale on je 'Západniar’, nemá nijakú vieru, nemá nijaké veľké ideály, neverí v Absolútno. Približuje nám Západ, ale Západ je pre nás svet, v ktorom vládne materializmus. » Pluralizmus v hlave je schizofrénia. Kresťania žijú v úzkosti a myslím, že právom. Naša cirkev sa musí pripraviť, aby sa pod vplyvom Západu zvnútra nenakazila. Otázka: Chcete teraz dočasne ostať na Západe alebo sa chcete znova vrátiť do Ruska? Tatiana-. Na žiaden pád nechcem ostať na Západe. V januári sa chcem znova vrátiť do Ruska. Všetko, samozrejme, závisí od toho, ako bude pokračovať perestrojka. Ak bude prerušená, nevrátim sa do Ruska. Ale ak to takto pôjde ďalej, tak budem cestovať tam i sem, pretože mojou úlohou je stavať mosty. Otázka: Na Západe Boh pomaly odumiera, vytráca sa z ľudských duší. V čom vidíte nejakú nádej na zmŕtvychvstanie Západu? Aké možnosti má Západ na svoje obrátenie? Tatiana-. Malé skupiny, v ktorých sa ľudia v skrytosti modlia a konajú pokánie. Tie nachádzam všade, vo všetkých krajinách Západu — a ja vidím nádej práve v týchto skupinách. Teda v Cirkvi, ktorá prichádza zdola. V Cirkvi, o ktorej sa nehovorí v tlači, o Cirkvi, o ktorej nikto nepíše. A azda je to práve dobré, že sa v masovo-komu- nikačných prostriedkoch o skupinách nehovorí, pretože západné masovokomunikačné prostriedky sú protináboženské, proticirkevné. Vo väčšine, nehovorím tu samozrejme o vašom časopise, ale veľké médiá sú veľmi často nepriateľské voči Cirkvi. So živými náboženskými skupinami som sa. stretla vo Francúzsku, Jestvujú tam určité kláštory, v ktorých sa žije intenzívnym náboženským životom a vedľa nich jestvujú skupiny mladých ľudí, čo sa modlia. To všetko je veľká nádej. Otázka: Ako sa vôbec došlo k tomuto odumieraniu viery na Západe? V jednej Vašej knihe ste napísali, že kresťania na Západe viac nevyžarujú, nemajú viac sily. Doslovne ste napísali-. « Nemajú nijakej tváre. » Čo tým myslíte? Tatiana: Ľudia si vôbec necenia skutočnosť, že sú kresťania. Vôbec nechápu, čo to znamená byť kresťanmi. Väčšina z nich sa narodila v kresťanských rodinách a žijú « akoby boli » kresťanmi. Ale nikdy sa nerozhodli medzi životom a smrťou. Títo ľudia nie sú vôbec úprimní. Úprimnosť — čo to znamená? To značí, že si cením druhého človeka, že som voči iným otvorená. V západnom svete vládne divý individualizmus, vládne samota, vládne egoizmus. Človek nevyžaruje, nechce vyžarovať svetlo. Človek na Západe nedôveruje reči blížneho, nedôveruje láske, nedôveruje spoločenským vzťahom. Otázka: Chcel by som si ešte s Vami pohovoriť o inej slabine Západu. V tej miere v akej mizne z ľudí láska, popadá ich úzkosť. Veď kto nemá bázne, nemá lásky a duševne odumrel. « Vzrastajúca bázeň Božia tvorí počiatok lásky », hovorí svätý Ján Klímach. Či to postupné strácanie sa posvätného, bázne pred božskými vecami nerobí západnú Cirkev hrozne banálnou, neláskavou, abstraktne byrokratickou..? Tatiana: Áno, práve « strach » spôsobuje medzi mnou a Bohom zdravý odstup. A v západných krajinách ľudia žijú bez tohto odstupu. Žijú .tak, akoby iba oni existovali, žijú len tak plocho, horizontálne, bez vertikálneho pohľadu. Preto nestratili iba bázeň, odstup, ale aj hanbu. Ľudia sú bez hanby. Západ žije podľa mňa bez hanby. Nehovorím to v zmysle sexuálnom, hovorím to v hlbokom duchovnom zmysle. Človek, ktorý pozná Boha, cíti pred ním bázeň. Má svedomie. Preto žije v bázni nielen pred Bohom, ale predovšetkým pred životom, pred každým Božím stvorením. To sa nazýva « sväté ». Svätý je vždy aj strach, aj vôľa. Keď ľudia vojdú do ortodoxného kostola, priamo sa tam chvejú, lebo cítia, že sú nehodní vstúpiť na toto posvätné miesto. Tu na Západe sa slová « dôstojnosť » a « úcta » používajú len tak povrchne. Otázka: Poznáte situáciu v Rusku. Teraz už osem rokov žijete proti vôli na Západe a poznáte aj tento svet. Vaša prvá kniha nesie názov « Je nebezpečné hovoriť o Bohu ». Podľa vašich skúseností na Východe a na Západe: kde je dnes nebezpečnejšie hovoriť o Bohu, tu alebo v Rusku? Tatiana: Predovšetkým je nebezpečné hovoriť o Bohu na Západe. Nehovorím to v dajakom politickom zmysle, ale v zmysle duchovnom. Tu na Západe sa hovorí a hovorí, koniec koncov, aby sme Boha zakryli a ešte viac odstrčili od seba. No ak niekto vysloví nejaké slovo, čo nemá v sebe nijaký obsah, nijakú lásku, nijakú teplotu, už je vinný pred Bohom. Pre mňa nebolo politické prenasledovanie také nebezpečné, ako prenasledovanie proti Bohu, ktoré si my sami pripravujeme vo svojej duši. Západ je negatívnym príkladom pre Rusko, je výstrahou, aby sme sa nepohybovali v [pageend9]tom istom smere. Vďaka Bohu, mali sme mučeníkov, prežili sme utrpenia, to nás môže trocha ochraňovať. My sme jednoduchý národ, ktorý nie je pripravený na prijatie západného štýlu života. Naša ruská zem je doteraz veľmi panenská. Otázka: Na Západe počuť správy, že matka hlavného sekretára Michala Gorbačova je hlboko nábožná žena. Viete niečo o tom? Tatiana-. Často som to počula aj v Rusku. Celkom iste a presne to neviem, lebo paniu sama nepoznám, ale zdá sa, že sám Gorbačov povedal: « Moja matka je veriaca. » Mnohí kňazi v Rusku mi to hovorili, to jest ľudia poznajú túto paniu, je vraj vždy v kostole. Ale, vidíte, to sú ruské ženy. Matka Brežnevova bola tiež veriaca. Keď sa žije v tomto ovzduší, jestvuje iste aj vyžarovanie milosti. Otázka: Podľa toho aj Gorbačov je vystavený vyžarovaniu milosti? Tatiana-. Je to veľmi inteligentný muž a robí veľmi zaujímavé veci. Nemyslím, že on to robí sám, samočinne, jeho rozum sám na to nestačí. Neviem, kto mu pomáha, možno že anjeli. Ale robí dobré, zaujímavé a doteraz nevídané veci. Otázka: Myslíte, že Západ mu môže dôverovať? Tatiana-. Myslím, že hej. Treba mu pomáhať. Tak či tak má veľa nepriateľov v Rusku. Všetci byrokrati a stredná vrstva sú proti nemu. Teda, ak ho ešte aj my na Západe, akoby som tak povedala... Otázka: . . . zanecháme. Aké možnosti — vychádzam teraz z faktu, že Gorbačov kráča správnou cestou — aké možnosti má Západ, aby mu pomáhal? Tatiana-. Sám hovorí, že práve ekonomické vzťahy sú veľmi dôležité. Počnúc tými, môžeme mu ďalej pomáhať duchovne. Keď teraz cestujú francúzski robotníci do Ruska a vezmú si všetci so sebou Bibliu a dajú ich obyvateľom Ruska, — urobia veľkú vec. Dodať do Ruska knihy, to je naša súrna úloha. Potom sú kultúrne styky. V tejto chvíli je všetko dovolené, teraz prichádzajú aj mnohé cirkevné delegácie do Ruska. Otázka: Pripadá ľuďom v Rusku po sedemdesiatich rokoch materialistickej ideológie ľahšie veriť v nebo, anjelov, v zázraky, ale aj v diabla a peklo, ako ľuďom u nás? Tatiana-. Pre nás to nie je iba ľahšie, pre nás je to samozrejmé. Pre našich veriacich napríklad Matka Božia jednoducho existuje. Ani jeden jediný veriaci nepochybuje o Kristovi, ale ani jeden jediný nepochybuje o Protivníkovi, diablovi. Otázka: U nás sa o tom veľmi pochybuje. Záleží to od našej mentality alebo od blahobytu? Tatiana-. Toto pochybovanie vychádza z nedostatku skúseností. Skúseností, ktoré ľudia získavajú od « svätých » v ruských kláštoroch. Skúsenosť neprestajnej modlitby a skúsenosť neprestajného boja s diablom, tieto skúsenosti sa v Rusku nestratili. Nestratili sa celkom ani na Západe, ale ťažko ich tu nájsť. Ba aj ľudia, čo sa nazývajú teológmi, popierajú tieto skutočnosti. Otázka: Doteraz ste žili osem rokov na Západe. Práve ste sa vrátili z trojmesačnej cesty vo vlasti. Čo sa zmenilo vo vašej vlasti na duchovnej rovine od roku 1980, alebo je to... Tatiana-. . . . prakticky je to to isté. Ten istý modliaci sa a plačúci národ. To isté plesanie. Tie isté staré ženy — nie tie isté, tie zomreli, ale tie isté « nové » staré ženy. To je po jednej stránke ako raj. Na druhej strane sa pociťuje bázeň ľudí; to je vždy úprimná ľútosť. Na to som jednoducho trocha zabudla počas tých ôsmich rokov na Západe. Keď som sa vrátila do Ruska, znova som to objavila. Bolo to pre mňa niečo fascinujúce, takže som skoro nemohla vyjsť z kostola. Otázka: Pre nás kresťanov na Západe sa stavia otázka ako máme žiť a pôsobiť v tejto konzumnej spoločnosti. Mali by sme sa ako kresťania viac zvnútorniť, ísť späť ako sa to deje v Rusku, kde sa mnohí ľudia zvnútorňujú, vracajú, prehlbujú v modlitbe? Alebo by sme mali Krista zreteľnejšie vyznávať pred ľuďmi? Mali by sme sypať viac ohňa na túto zem, pokúsiť sa zapáliť srdcia všetkých ľudí? Tatiana-. Tieto dve alternatívy sú medzi sebou úzko spojené. Ak nejdeme vnútorne do hĺbky, tak vôbec nemôžeme prijať nijaký oheň a ani nemôžeme oheň darovať. Ľudia hneď zbadajú, či niekto hovorí z vlastnej skúsenosti, alebo iba jednoducho hovorí, tára, alebo sleduje nejakú ideológiu. Naši blížni to hneď zbadajú. Nie sú hlúpi. Preto prvá vec je budovať samých seba, odhaliť vnútorného človeka a to sa, samozrejme, deje v samote. Ľudí, čo robia iba propagandu, nemám rada, tí prinášajú iba duchovné a sociálne škody. Preložili RčAp [pageend10]NOVÁ FORMULA « VYZNANIA VIERY » A « PRÍSAHY VERNOSTI » Kongregácia pre vieroučné otázky uverejnila 25. februára t.r. nové formuly « Vyznania viery » a « Prísahy vernosti », ktoré vstúpili do platnosti 1. marca 1989. Mons. Jozef Zlat- ňanský, podtajomník spomenutej kongregácie nám osvetľuje tieto nové dokumenty. Podľa cirkevného kódexu všetci tí, čo sú povolaní vykonávať určitý úrad v mene Cirkvi, ako napr. novovymenovaní biskupi, kardináli, diecézni administrátori, generálni vikári, farári, rektori a profesori v seminároch, rehoľní predstavení atď., sú povinní urobiť osobné vyznanie viery podľa formuly schválenej Svätou Stolicou. Doteraz platila formula, ktorá bola schválená roku 1967. Nová formula, ktorá vstúpila do platnosti 1. marca, obsahuje nezmenenú prvú časť predošlej formuly, ktorou je takzv. nicejskocari- hradské krédo, totiž veľké « Vyznanie viery », ktoré sa recituje pri svätej omši. Druhá časť formuly bola však zmenená v duchu Druhého vatikánskeho koncilu a predkladajú sa v nej tri druhy právd, ktoré vyžadujú rozdielny súhlas. Do prvej skupiny patria tie pravdy, ktoré sa nachádzajú v Zjavení a ktoré učiteľský úrad Cirkvi neomylne predkladá ako zjavené či už slávnostnou definíciou alebo pri vykonávaní obvyklého všeobecného učiteľského úradu. Tieto pravdy treba záväzne prijímať s vierou. Patria sem napr. všetky dogmy, ako dogma o neomylnosti pápeža pri definovaní učenia vo veciach viery a mravov, dogma o nepoškvrnenom počatí Panny Márie alebo dogma o jej nanebovzatí. Do druhej skupiny patria pravdy týkajúce sa učenia viery a mravov, ktoré Cirkev predkladá definitívnym spôsobom, ale nie ako zjavené. Tieto pravdy, pretože sú predkladané ako definitívne, treba prijímať a zachovávať « firmiter », totiž s pevným a stálym súhlasom, i keď tu nejde o súhlas viery v úzkom slova zmysle, pretože pravdy sa nepredkladajú ako zjavené. K týmto pravdám patrí všetko to, čo sa vzťahuje na prirodzený zákon, ktorý je tiež prejavom Božej vôle a ktorý Cirkev predkladá a vysvetľuje za účelom spásy. Konečne do tretej skupiny patrí učenie, ktoré autentický učiteľský úrad Cirkvi nemieni predkladať ako definitívne. I toto učenie Cirkvi vyžaduje vnútorný súhlas, totiž « nábožnú poslušnosť vôle a rozumu », ako sa vyjadruje Druhý vatikánsky koncil. Nejde tu o jednoduché disciplinárne podriadenie sa rozumu a vôle, ale o úprimný vnútorný súhlas, ktorý sa zakladá na tom, že učiteľský úrad Cirkvi je obdarený Kristovou autoritou a je vedený Duchom Svätým. Hoci v prípade takého učenia nie je vylúčená zmena, jednoduchí veriaci a teológovia sa nemôžu svojvoľne proti nemu stavať alebo ho meniť, lebo i tu posledné slovo patrí učiteľskému úradu Cirkvi. Či nejaké učenie je definitívne alebo nie, to treba posudzovať podľa vôle a úmyslov učiteľského úradu, ktoré vysvitajú najmä z povahy dokumentov, alebo z častého predkladania toho istého učenia, prípadne zo spôsobu vyjadrovania (porov. LG, č. 25). Čo sa týka « Prísahy vernosti », ktorú doteraz robili napr. biskupi alebo diecézni administrátori pri nastupovaní do svojho úradu, ostáva nezmenená. Podobná prísaha nejestvovala však pre tých, o ktorých sa hovorí v kánone 833 cirkevneého kódexu, pod č. 5 až 8, ako sú generálni vikári, farári, diakoni, rektori a profesori v seminároch, rehoľní predstavení atď. I pre týchto sa považovalo za potrebné pripraviť formulu prísahy, ktorou sa zaväzujú k vernému plneniu povinností, ktoré budú vykonávať v mene Cirkvi. V krátkosti možno povedať, že kým « Vyznanie viery » je podmienkou a nutným predpokladom, aby niekto mohol prijať úrad v Cirkvi, « Prísaha vernosti » je verejným zaangažovaním sa dobre a verne vykonávať tento úrad v mene Cirkvi. J. Zlatňanský NOVÍ KANONIZOVANÍ Pondelok 13. marca 1989 v Apoštolskom paláci vo Vatikáne bolo tzv. tajné konzistórium, na ktorom za prítomnosti Svätého Otca boli schválené vyhlásenia za svätých (kanonizácie) piatich blahoslavených. Bude vyhlásená za svätú blahoslavená Agnesa Česká, kla- ristka a zakladateľka kláštora svätého Františka v Prahe, ďalej bude kanonizovaný Gašpar Bertoni, zakladateľ Kongregácie rán nášho Pána Ježiša Krista, Cielia Barbieri, zakladateľka Kongregácie najmenších sestier Sedembolestnej, Poliak brat Albert (Adam Chmielow- ski) zakladateľ bratov a sestier Tretieho rádu svätého Františka Assiského, a brat Richard (Erminio Pampu- ri), ošetrovateľ a zubný technik z rehole Milosrdných bratov. [pageend11]JASKYŇA MODLITBY « OTČENÁŠA » Jednou z troch « mystických jaskýň » prvej Cirkvi vo Svätej Zemi (popri Betleheme a Kalvárii) je jaskyňa « Otčenáša» na Olivovej hore, ktorá je zo všetkých troch najautentickejšia. Toto posvätné miesto sa nachádza na pol cesty medzi Jeruzalemským chrámom a Betániou, na vrchole Olivovej hory, ktorá patrí k najvýznamnejším miestam pôsobenia Ježiša v Jeruzaleme. Nášho Spasiteľa zaiste viazala hlboká láska k tomuto vrchu, ktorý aj dnes poskytuje návštevníkovi úchvatný pohľad na plošinu niekdajšieho Jeruzalemského chrámu a historickej časti mesta. Pri pohľade na Jeruzalem z Olivovej hory Ježiš zaplakal (Lk 19,41-45), prežil smrteľnú agóniu v Olivovej záhrade (Mt 26, 36-46; Mk 14,32-42; Lk 22,39-46) a vystúpil na nebesia (Sk 1,12). Prví kresťania si od začiatku ctili túto jaskyňu, v ktorej sa často zdržiaval Ježiš počas svojho verejného účinkovania. Evanjeliá nás informujú o tom, ako nepriatelia číhali na život Božieho Syna (Mt 26,4; Jn 11,8). V rámci tejto smutnej skutočnosti Ježiš « cez deň vyučoval v chráme a na noc odchádzal z mesta a nocoval na hore, ktorá sa volá Olivová » (Lk 21,37). Ježiš sa cítil bezpečnejšie na strategicky postavenom kopci, ktorý bol strážený rímskou posádkou. V osamelej jaskyni, skrytej medzi stromami, mohol nerušene stráviť najintímnejšie chvíle pôsobenia medzi ľuďmi v modlitbe s nebeským Otcom a učiť svojich učeníkov o pravdách, ktoré nám zachoval apoštol Ján vo svojom Evanjeliu. Pri pozornom čítaní tohto Evanjelia zistíme, že náš Pán naozaj nemal v Jeruzaleme miesto, okrem tejto jaskyne, kde by mohol skloniť hlavu. Apoštol Ján naráža na toto miesto, keď hovorí, že Majster nocoval tu počas veľkých židovských sviatkov (Jn 8,1). Nie je vylúčené, že nočné stretnutie s farizejom Nikodémom sa tiež odohralo v blízkosti tejto jaskyne (Jn 3,1-21). Od 9. storočia písomné dokumenty nazývajú jaskyňu na Olivovej hore « Jaskyňa Otčenáša » na pamiatku Pánovej modlitby, ktorú naučil aj svojich učeníkov (Mt 6,9-13; Lk 11,2-4). Na tomto pamätnom mieste pravdepodobne odznela aj slávnostná escha- tologická reč Ježišova (Mt 24-25) a jeho rozlúčka s apoštolmi, zaznamená v Evanjeliu podľa Jána (Jn 13-17) a v Skutkoch apoštolov (Sk 1,4-9). Úcta k jaskyni bola známa už v prvej Jeruzalemskej cirkvi, ako o tom svedčí apokryfný dokument « Jánove skutky » (Apocryphon Johannis), ktorý bol napísaný okolo roku 130. Podľa tohto prameňa Ján sa uchýlil do mystickej jaskyne na Olivovej hore po úteku z Kalvárie, keď už nemohol ďalej vydržať otrasný pohľad na ukrižovaného Učiteľa. Plakal tam až pokiaľ tma nepokryla zem a nezjavil sa mu svetelný kríž, vedľa ktorého stál Ježiš a vtedy mu zjavil nové tajomstvá. Aj iný apokryfný dokument « Nanebovzatie » (Transitus Mariae) svedčí o tom, ako Panna Mária s láskou putovala rozlúčiť sa s jaskyňou vo chvíli, keď cítila, že sa blíži jej odchod z tohto sveta. Z týchto písomných dokumentov podložených evanjeliami je vylúčená pochybnosť o existencii jaskyne Otčenáša. Nepretržitá bola úcta prvých kresťanov, ktorej sa tešilo práve toto miesto, popri mystických jaskyniach na Kalvárii a v Betleheme. Toto je dôkazom jej autenticity. Jeden z prvých cirkevných historikov Euzébius sa zmieňuje o rozhodnutí cisára Konštantína postaviť nad týmito pamätníkmi života nášho Spasiteľa tri baziliky. Podľa informácie, ktorú zanechal Euzébius, bola to svätá Helena, matka cisára Konštantína, ktorá dala postaviť kostol nad mystickou jaskyňou po jej príchode do Svätej zeme r. 326 (Onomasti- con, III, 43; IV, 17). Nový kresťanský chrám bol pomenovaný « Bazilika učeníkov ». Bol známy aj pod iným názvom ako « Eleona», na počesť tých, ktorí mali privilégium počuť posledné zja[pageend12]venia Božieho Syna. Po tridsať rokov slúžila bazilika ako pamätné miesto nanebovstúpenia Pána, až do r. 363, keď rímska šľachtičná Pomona dala vybudovať v bezprostrednej blízkosti ďalšiu baziliku, zasvätenú udalosti nanebovstúpenia. Bazilika učeníkov sa stala v byzantskom období popri bazilike svätého Hrobu jedným z najvýznamnejších pútnických miest vo Svätej zemi. Z poznámok známej kresťanskej pútničky Hetérie zo začiatku 5. storočia sa dozvedáme o liturgických slávnostiach, ktorým predsedal , sám jeruzalemský biskup počas dvoch týždňov, takmer každý deň, medzi Kvetnou nedeľou a veľkonočnou oktávou. Slávnosti vyvrcholili v utorok Veľkého týždňa pri čítaní Ježišovej eschatologickej reči (Mt 24-25) a na Veľký štvrtok počas čítania rozlúčky Pána Ježiša s apoštolmi (Jn 15-16). Podľa cirkevnej tradície bolo to práve v týchto dňoch, keď Pán Ježiš oboznámil svojich učeníkov v posvätnej jaskyni o učení obsiahnutom v týchto čítaniach. Slávnosť vzkriesenia pochopiteľne oslavovali jeruzalemskí kresťania v bazilike Svätého hrobu, ale « každý deň počas veľkonočnej oktávy prichádzal biskup s novopokrstenými a veriacimi do jaskyne, kde Pán zdelil svoje učenie tým, ktorí ho nasledovali », poznamenáva Hetéria (Journal XXIII). Neprekvapuje, že jeruzalemskí biskupi chceli byť pochovaní v tejto bazilike. S istotou vieme o deviatich biskupoch medzi štvrtým a šiestym storočím, ktorých pozostatky boli uložené do hrobov vytesaných v jaskyni a viditeľných až dodnes. Medzi pochovanými biskupmi najznámejší je svätý Cyril Jeruzalemský, ktorý zomrel v r. 368. Chrám apoštolov bol vypálený Peržanmi r. 614 a jaskyňa, ktorá sa nachádzala v krypte baziliky, bola pochovaná pod ruinami. Posvätné miesto zostalo v pamäti kresťanov, ale nepriaznivé časy nedovolili pútnikom navštíviť a obnoviť úctu k mystickej jaskyni. Križiacke obdobie v Jeruzaleme (1099-1187) prinieslo úľavu v tomto smere a na zrúcaninách Konštantínovej baziliky bol vybudovaný nový kostol, ktorý sa nazýval « Páter Nos- ter ». Po porážke križiakov 4. júla 1187 sa však skončilo Kresťanské kráľovstvo v Jeruzaleme. Sultán Saladin 2. októbra 1187 vyhlásil Olivovú horu za posvätné miesto mohamedánov a počas siedmich storočí kresťania nesmeli bývať na Olivovej hore a mali zakázané udržiavať v úcte sväté miesta. Kostol a jaskyňa ležali v ruinách až do r. 1870. Princezná De La Tour d’Auvergne dala postaviť okolo posvätnej jaskyne stĺporadie s 32 porcelánovými tabuľami s modlitbou « Otčenáša » v rozličných jazykoch. O dva roky neskôr vyrástol v blízkosti karmelitánsky kláštor a kaplnka, v ktorej sa nachádza aj slovenský preklad Pánovej modlitby. Francúzski archeológovia pod vedením Otca Vincenta r. 1910 urobili vykopávky, ktoré potvrdili, že « Chrám učeníkov » s rozmermi 70 X 22 m, pozostával z hlavnej lode s apsidou, átria a narte- xu (oddelenej predsiene pre kajúcnikov a katechu- menov). Archeológovia odokryli a vyčistili jaskyňu, ktorá sa zachovala, chránená rumoviskami po vypálení chrámu r. 614, vo veľmi dobrom stave. Dnes vieme, že stavitelia Konštantínovej baziliky zosilnili východnú stenu jaskyne múrom, ale okrem tohto detailu, jaskyňa zostala v pôvodnom stave ako za čias nášho Spasiteľa. Úcta k posvätnému miestu inšpirovala veriacich, aby upravili jaskyňu a postavili nad ňou baziliku, ktorú si svojou dôležitosťou zasluhuje. Žiaľ, tieto plány sa dodnes neuskutočnili, napriek niekoľkým pokusom vrátiť miestu pôvodnú úctu. Kvôli plánovanej bazilike bola skrátená budova karmelitánskeho kláštora. Zostalo stĺporadie, ktoré bolo reštaurované r. 1986. Kresťanskí pútnici, ktorí prichádzajú z rozličných kútov sveta na toto miesto, sú radi, keď môžu nájsť Pánovu modlitbu vo svojom rodnom jazyku a pomodliť sa ju spoločne. V poslednej dobe pribudla na stenách stĺporadia verzia Otčenáša v hebrejčine a aramejčine, ktoré sú najbližšie pôvodnej reči, ktorou sa Pán Ježiš modlil k svojmu Otcovi. Niektoré národy dali zhotoviť Pánovu modlitbu vo svojej súčasnej liturgickej reči. Nový slovenský preklad zatiaľ chýba. Nie je jednoduché odpovedať na nedostatok tejto iniciatívy, podobne ako nemožno jednostranne vyriešiť problém nevybudovanej svätyne nad mystickou jaskyňou. Jedno z vysvetlení, prečo doteraz nestojí nad jaskyňou kostol, poukazuje na nezlučiteľnosť teologickej myšlienky baziliky zasvätenej Božskému Srdcu na znak zmierenia, ktorú navrhovali francúzski biskupi po Prvej svetovej vojne, s významom miesta, kde Ježiš formuloval najkrajšie state svojho učenia. Nemožno však tvrdiť, že učenie Krista Pána, ktoré odznelo v jaskyni na Olivovej hore, vylučuje zmierenie človeka so svojím Stvoriteľom. Naopak, práve toto zmierenie je jadrom Kristovho učenia a predovšetkým Otčenáša. Naskytá sa teda ďalšia veľmi záväzná otázka: « Stojí ešte dnešný človek o toto zmierenie? ». Nezostáva nám nič iné, ako úprimne sa pozrieť pravde do očí a vyriešiť rozpor vlastného svedomia s učením, ktoré Ježiš zjavil svetu. Prví učeníci pocítili tento problém vo svetle modlitby a preto žiadali Božského Učiteľa, aby ich naučil modliť sa (Lk 11,2). Podmienkou nášho dôverného vzťahu k nebeskému Otcovi je účinná modlitba. Prosme vo vlastnom záujme o tento veľký dar Spasiteľa. J. Majerník [pageend13]AKTY KONFERENCIE O BEZPEČNOSTI A SPOLUPRÁCI V EURÓPE NÁBOŽENSKÁ SLOBODA V ZÁVEREČNOM STRETNUTÍ VO VIEDNI Ako je známe 35 štátov-podpisovateľov Záverečného helsinského aktu z roku 1975 skončilo 19. januára vo Viedni Tretie následné stretnutie Konferencie o bezpečnosti a spolupráci v Európe. Členovia Konferencie sa zišli po prvý raz vo Viedni 4. novembra 1986. Po viac ako trojročnej práci uverejnili 19. januára 1989 záverečný dokument. Medzi časťami tohto dokumentu o osobitných záväzkoch vo veciach vojenskej bezpečnosti, ľudských práv, obchodnej a kultúrnej spolupráce a humanitárnych otázok, dôležité miesto zaberá « sloboda myslenia, sloboda svedomia, sloboda náboženstva a presvedčenia ». Týmto otázkam boli venované dôležité paragrafy, na ktorých dodržiavanie sa firmatári zaviazali svojimi podpismi. Medzi podpisovateľmi bola aj Československá socialistická republika. Text o náboženskej slobode uvádzame v doslovnom znení, ako ho uverejnilo v talianskom preklade ĽOsservatore Ro- mano z 5. februára 1989. KAPITOLA O « PRINCÍPOCH » ZODPOVEDAJÚCU ZÁKLADNEJ ČASTI ZÁVEREČNÉHO AKTU Zúčastnené štáty, chcejúc zabezpečiť slobodu jednotlivcom vyznávať a v praxi žiť nejaké náboženstvo alebo mať nejaké presvedčenie, okrem iného: — si osvoja opatrenia, účinné zamedziť alebo vylúčiť z náboženských dôvodov alebo z dôvodov presvedčenia akúkoľvek diskimináciu voči jednotlivcom alebo spoločenstvám ohľadom uznania, prevádzania a užívania ľudských práv a základných slobôd vo všetkých odvetviach života občianskeho, politického, sociálneho a kultúrneho a zaistia skutočnú rovnosť medzi veriacimi a neveriacimi; — budú napomáhať atmosféru vzájomnej znášanlivosti a ohľaduplnosti medzi veriacimi rozmanitých spoločenstiev ako aj medzi veriacimi a neveriacimi; — uznajú spoločenstvám veriacich, ktorí žijú alebo sú ochotní žiť podľa svojej viery v ústavnom rámci vlastných štátov také postavenie, aké sa pre nich predvída v tej-ktorej krajine; — budú rešpektovať právo takýchto spoločenstiev: a) založiť si a udržovať kultové budovy alebo miesta prístupné slobodnému zhromažďovaniu, b) organizovať sa v rámci vlastného úradného a inštitucionálneho zriadenia, c) vybrať si, menovať a nahradiť vlastných činiteľov podľa príslušných požiadaviek a podľa vlastných smerníc, ako i podľa akejkoľvek dohody medzi nimi a vlastným štátom, ak bola táto dohoda slobodne prijatá, d) dožadovať sa dobrovoľných tak peňažných ako aj iných príspevkov a ich prijímať; — zaviažu sa radiť sa s kultovými spoločenstvami, s náboženskými ustanovizňami a organizáciami, aby sa tak dosiahlo lepšie porozumenie požiadaviek náboženskej slobody; — budú rešpektovať právo každého vyučovať v náboženstve alebo sa nábožensky sám vzdelávať v tej reči, ktorú si zvolí, a to tak jednotlivo ako aj v spoločnosti druhých; — budú medzi iným rešpektovať slobodu rodičov zaistiť náboženskú a mravnú výchovu ich detí v súlade s vlastným presvedčením; — dajú súhlas, aby sa formoval náboženský personál v zodpovedajúcich ustanovizniach; — budú rešpektovať právo jednotlivých veciacich a spoločenstiev veciacich nadobúdať, imať a užívať tak posvätné knihy, náboženské publikácie v tej rečí, akú si oni zvolia, ako aj iné predmety a materiály, majúce vzťah k praktizovaniu náboženstva alebo slúžiace ich presvedčeniu; — dovolia kultovým spoločenstvám, náboženským ustanovizniam a organizáciám výrobu, dovoz a rozširovanie náboženských publikácií a predmetov; — budu brať do úvahy záujem náboženských spoločenstiev o účasť na verejných rozhovoroch, včítane aj tých, ktoré sa vedú prostredníctvom masových oznamovacích prostriedkov. Štáty-účastníci uznávajú, že prevádzanie vyšespo- menutých práv, týkajúcich sa slobody náboženstva alebo presvedčenia možno podrobiť iba tým obmedzeniam, ktoré boli ustanovené zákonom v zhode s ich povinnosťami opierajúcimi sa o medzinárodné právo a o medzinárodné záväzky. Svojimi vlastnými zákonmi a nariadeniami ako aj ich aplikáciou zabezpečia plné a účinné uvedenie slobody myslenia, svedomia, náboženstva a presvedčenia. » KAPITOLA TÝKAJÚCA SA HUMANITÁRNEHO SEKTORA TRETIEJ ČASTI ZÁVEREČNÉHO AKTU « Tieto (zúčastnené štáty) povolia veriacim, kultovým náboženským spoločenstvám a ich predstaviteľom nadviazať a udržovať, či už ako skupiny alebo ako jednotlivci, priame osobné styky jedných s druhými vo vlastnej krajine alebo v iných krajinách, a to či už cestovaním, púťami a účasťou na stretnutiach alebo na iných náboženských podnikoch. V tejto súvislosti a v primeranej miere k takýmto stykom a podnikom, sa dovolí tým, ktorí sa na podnik prihlásili a majú na to potvrdenie, aby mohli nadobudnúť, prijať a vziať so sebou vydania a predmety súvisiace s prevádzaním ich náboženstva alebo ich presvedčenia. » Preložil F. Litva [pageend14]Jean Guitton, francúzsky filozof, sa dožil pekného veku: 88 rokov. Podľa niektorých je to terajší najväčší katolícky filozof, aj keď v mladosti bol žiakom Leona Brunschvicga, potom agnostickým skúmateľom Pascala a Žida Henri Bergsona. Bol veľkým priateľom pápeža Pavla VI. a je autorom krásnej knihy « Dialógy s Pavlom VI. », (ktorá je preložená aj do slovenčiny, pozn. prekladateľa) a ktorá bola preložená do viacerých rečí. Bol veriacim a zároveň človekom kultúry aj v tých časoch, keď sa zdalo, že medzi katolicizmom a modernou filozofiou nemôže byť spolunažívania. Práve tomuto filozofovi zveril pápež Pavol VI. « Posolstvo ľuďom kultúry » 8. decembra 1965 na zakončenie Druhého vatikánskeho koncilu. KRISTUS V ŽIVOTE FILOZOFA Máme s ním dohovorené stretnutie o štvrtej popoludní v jeho byte na ulici de Fleurus, číslo 1, blízko Luxemburského parku. Vrátnička nás uviedla do salónu, ktorý je plný políc s knihami a obrazmi. Guitton je ešte vo Francúzskej akadémii (do ktorej patrí od roku 1961) na akejsi filozofickej debate. Keď príde, ani si len neodloží zvrchník, usadí sa a veľmi srdečne sa nás pýta, o čom chceme s ním hovoriť. Spomíname mu, že v Taliansku vyšla jeho kniha « Kristus v mojom živote ». Je to kniha, ktorú zostavil kňaz Doré, teológ, docent kristológie na « Inštitút Catholique » a novinár. Pýtame sa ho, ako vznikla táto kniha. Guitton: Otec Doré prichádzal sem občas cez dlhé dva roky, a sedel práve tam, kde vy teraz sedíte a kládol mi otázky o Kristovi. Je to jediná kniha, ktorá bola napísaná bez môjho osobného podujatia. Otázka: V tejto knihe si Vy predstavujete Ježiša Krista nielen ako muža, ale aj ako takého, ktorý má nežnú, ba priam materinskú citlivosť. V akom zmysle to treba chápať? Nezdá sa Vám, že v Cirkvi sa dlho nástojilo na mužskosti Krista a na kňazstve, vyhradenom len mužom? Guitton: V tomto čase je veľmi delikátne odpovedať na Vašu otázku. Viete veľmi dobre, že existuje silný nátlak, nie v Katolíckej cirkvi, ale skôr v Anglikánskej udeliť služobné kňazstvo aj ženám. Nechcete ma azda navádzať, aby som Vám povedal, že aj ja sa kloním k tejto mienke? Co sa týka nežnosti Boha, myslím, že v katolíckej viere nemožno oddeliť Ježiša Krista od jeho matky. Je v ňom teda tiež čosi « ženského », čo dostal práve od svojej matky. Z tohto hľadiska v Ježišovi bola mužská dôstojnosť a zároveň bol aj láskavý, citlivý, ušľachtilý, teda mal črty ženskej nežnosti. Keď študujeme z psychologického hľadiska Ježiša Krista, sme nútení priznať, že v ňom existovala nádherná syntéza, veľmi zriedkavá, plnej mužskosti a plnej ženskosti, ktoré bývajú obyčajne oddelené. Otázka: Neriskujeme, že idúc touto cestou, pozastavíme sa príliš na ľudskom vzhľade Krista? Guitton: Myslím, že v tejto dobe najmä romány a filmy nástoja veľmi veľa na ľudskom charaktere Ježiša Krista. Aj tu vo Francúzsku premietajú film o Kristovi, ktorý mnohí posudzujú ako blasfemický. Panuje akási náklonnosť humani- zovať čo najviac Ježiša Krista na úkor jeho božskosti. Dokonca aj niektorí katolícki autori publikovali knihy, podľa ktorých vraj Ježiš nevedel, že je Bohom. Otázka: Nie je to azda preto, že je ľahšie hovoriť o ľudskosti Ježiša Krista ako o jeho božskosti? Guitton: Nemyslím. Práve naopak, je ľahšie hovoriť o Kristovi-Bohu. Keď chce niekto rozprávať o Kristovi-Človekovi, musí poznať Nazaret, musí študovať filmy, čítať knihy, skrátka, treba hľadať všetky možné informácie o jeho živote, o zvykoch, o krajine Židov za čias Ježiša Krista. Naproti tomu k rozprávaniu o Kristovi-Bohu, stačí čítať Evanjeliá, meditovať ich a Písmo sväté nám všetko vyjasní. Kto nechce pripustiť, že Kristus je Boh, tomu sa všetko stáva tmavé, nejasné. [pageend15]Otázka: Podľa Vás, akých chýb sa dopúšťajú kňazi a teológovia, keď rozprávajú o Kristovi a o jeho posolstve? Guitton: Vo všeobecnosti, keď počúvam dnešných kazateľov najmä vo Francúzsku, zdá sa mi, že nenástoja dostatočne na božstve Ježiša Krista a zaoberajú sa príliš jeho ľudským zjavom. Myslím, ako myslela aj Simone Weil, ktorá bola Židovka, že môžeme pochopiť Evanjeliá len vtedy, keď v nich meditujeme o božstve Ježiša Krista. Teológia Krista-Boha je dnes podceňovaná v našom svete. Otázka: Ako by sa dalo lepšie znázorniť tento božský aspekt nášho Pána? Guitton: Bolo by treba robiť to, čo robili kazatelia predošlých čias. Čítať a ohlasovať evanjelium, zdôrazňujúc, že hlavná osobnosť, Ježiš Kristus, je druhá osoba Najsvätejšej Trojice. Mám dojem, že dnešní kazatelia sa radi pozastavujú na ľudskom aspekte a to aj užívaním názvov ako « Nazaretský », « ten, ktorý býval v Kafarnaume », « ten, čo mal dlhé vlasy » atď. Otázka: Takýto « typ » čítania Písma svätého je spojený s procesom sekularizácie, ktorá zaplavila svet po Druhom vatikánskom koncile. Nájdu sa viacerí, čo vravia, že tieto pokoncilové roky treba čím skorej uzavrieť a dať do zátvorky. Vy ste boli dôverným priateľom Svätého Otca Pavla VI. Môžete nám povedať, či Pavol VI. si bol skutočne vedomý toho « rozvratu », čo už sa za jeho čias začal odohrávať v Cirkvi? Guitton: Po veľkých konciloch nasleduje vždy obdobie akéhosi pobúrenia, znepokojenia. Po Ni- cejskom koncile toto pobúrenie trvalo sto rokov, po Tridentskom päťdesiat rokov. Niet teda divu, že po takom veľkom koncile, akým bol Druhý vatikánsky koncil, ktorý rozhýbal toľké stojaté vody, bude nasledovať prechodné obdobie, v ktorom sa budú zamieňať svetlá a tiene. A toto obdobie my prežívame teraz. Myslím, že takéto prechodné a nevykvasené obdobie potrvá ešte takých ďalších tridsať rokov, ak nie viac. Som však silne presvedčený, že to, čo voláme « duch Vatikánského koncilu », je ako semeno, čo bolo zasiate do zeme. Potrvá takmer storočie, kým toto semeno prinesie svoju plnú a krásnu úrodu. Co sa týka Pavla VI., musím povedať, že nebol smutný a úzkostlivý človek. Bol si plne vedomý situácie v Cirkvi, v ktorej bolo jedno krídlo, čo bolo veľmi pozadu a druhé krídlo, čo bolo zasa príliš popredu. Pavol VI. sa cez celý život snažil zmieriť tieto dve krídla, chcel zjednotiť Cirkev. Otázka: Prečo Svätý Otec Ján Pavol II. tak veľmi nástojí na príchode tretieho kresťanského tisícročia? Guitton: Myslím, že to robí preto, lebo si je vedomý ako pri prechode tisícročí povstávajú roz-. liční falošní proroci, ktorí budú oznamovať a predpovedať koniec sveta a časov. Tak sa to stalo na konci prvého tisícročia. Prechod tisícročí zapríčiňuje akési napätia, zmätky, vzrušenia aj vo vnútri Cirkvi. Otázka: Podľa Vás, dnešný svet prežíva krízu, je v krízovom postavení? Guitton: Isteže! Som presvedčený, že epocha, do ktorej vchádzame so zatvorenými očami, nemá nič obdobného s dejinami ľudstva prežitými na tejto zemi. Prirodzene, naše časy sa môžu prirovnať obdobiam zániku veľkých ríš a kultúr. Predsa, však zánik ríš a kráľovstiev prešiel bez toho, že by bol do základov otriasol svetom a že by sa bolo pochybovalo o ďalších osudoch ľudstva, ako je tomu dnes. Otázka: Ako sa vy dívate na našu budúcnosť? Guitton: Nachádzame sa pred dvoma možnými voľbami: jedna cesta vedie ku katastrofe, ku predohre « spoločnosti robotov », kým druhá vedie k pokoju, k duchovnosti, ku « kráľovstvu Božiemu ». Môj učiteľ Bergson mal túto intuíciu: « Ľudstvo kvíli stlačené pod ťarchou pokroku, ku ktorému dospelo. Ľudstvo sa musí spytovať, či chce iba žiť, živoriť, alebo či chce vyvinúť potrebné úsilie, aby sa na tejto vzdorovitej planéte udiala základná funkcia vesmíru, ktorá spočíva v tom, že je nástrojom na výrobu svätcov. » Osudy Cirkvi a ľudstva sú tesne zviazané. Ľudstvo bude môcť žiť, len ak prevýši, premôže samého seba. A bude môcť prevýšiť seba samého len v kresťanstve. Je veľmi dôležité v našom období priviesť rozum k viere. Viera nemá strach pred rozumom. Vzdelaným ľuďom treba ukázať, že možno byť veriacimi nie proti, ale vďaka dobre používanému rozumu. Otázka: Vidíme, že Vaša viera je veľká. Chceli by sme však vedieť, čo ste chceli povedať, keď ste sa jednému novinárovi, ktorý Vás interviewoval, zdôverili: « V mojom živote nebolo hodiny, v ktorej by som nebol myslel na Ježiša Krista? » Guitton: Je to jedna z tých fráz, čo sa hovoria. Treba ju však správne pochopiť. Keby ste ju chápali doslova, bol by som alebo chorý, alebo schizofrenik. Chce povedať, že skôr ako v mojej inteligencii, bol a je vždy prítomný v mojom duchu problém mystického spojenia s Ježišom Kristom. Viete, ten, ktorého « choroba » sa volá Ježiš Kristus, sa nikdy nebude môcť uzdraviť. Otázka: Bergson Vás uznal za svojho duchovného dediča; Albert Camus, nositeľ Nobelovej ce- [pageend16]DVE VÝZNAMNÉ VÝROČIA KARDINÁLA TOMKA Kardinál Jozef Tomko oslávil v polovici marca dve výročia; 11. marca slávil 65 rokov života a 12. marca 40. výročie svojej kňazskej vysviacky. Kardinál Tomko je dnes svetoznámou osobnosťou pre svoje dôležité funkcie v Katolíckej cirkvi. Je predovšetkým prefektom Kongregácie pre evanjelizáciu národov. V tejto funkcii má na starosti všetky tie krajiny na svete, kde sa ešte nezakorenila kresťanská viera. Je to najmä celá Afrika, Ázia, Ďaleký východ, ďalej Nový Zéland, Oceánia a niektoré územia v Južnej Amerike. Ide teda o obrovské územia so stámiliónmi obyvateľov. Pod jeho správu patrí 930 misijných diecéz a vyše 1100 biskupov. V týchto misijných územiach pracuje 51 tisíc kňazov, asi 146 tisíc rehoľných sestier a okolo 280 tisíc domorodých katechétov laikov. Kongregácia vydržuje vyše 200 veľkých seminárov s 17 tisícami bohoslovcov a 450 malých seminárov so 44 tisícami študentov. Niet divu, že ročný rozpočet Kongregácie je vyše 100 miliónov dolárov. Kardinál Tomko má na starosti aj všetku ostatnú misijnú činnosť Katolíckej spočívajúcu v organizovaní hmotnej a duchovnej pomoci misiám. Netreba však zabudnúť, že kardinál Tomko zastáva aj mnohé iné dôležité funkcie v najvyšších riadiacich orgánoch Katolíckej cirkvi, ktorá má takmer 900 miliónov členov. Kardinál Tomko je členom Štátneho sekretariátu; takisto je členom štyroch kongregácií, akoby ministerstiev Svätej Stolice: Kongregácie pre biskupov, Kongregácie pre rehoľníkov a laické inštitúty, Kongregácie pre katolícku výchovu a novoorganizovanej Kongregácie pre bohoslužbu a disciplínu sviatostí. Ďalej je členom Rady pre jednotu kresťanov, Rady pre nekresťanov a Rady pre neveriacich. Okrem toho je členom Komisie pre autentické vysvetľovanie nového cirkevného zákonníka, ďalej Komisie pre správu Vatikánskeho štátu a napokon Komisie pre zostavenie nového katechizmu pre celú Cirkev. Aký je osobný profil tohto prvého slovenského kardinála v rímskej kúrii? Známy taliansky novinár Tom- maso Ricci o ňom medzi iným napísal: « Veľmi dôležitú úlohu hrá u kardinála Tomka jeho národná identita. Slováci sú húževnatý národ. Majú silný charakter, odolný voči ťažkostiam.» Kardinál Tomko je Slovák, ktorému je cudzí každý prepiaty nacionalizmus, ako to potvrdil on sám, keď sa stal kardinálom. Vyhlásil: « Môj malý a málo známy národ — päť miliónov Slovákov ukrytých v strede Európy — tvorí akoby most medzi národmi, lebo nikdy sme nemali tradíciu dobyvateľov. » Iba telegraficky pripomíname životopisné údaje kardinála Tomka. Narodil sa v Udavskom pri Humennom 11. marca 1924. Po skončení stredoškolských štúdií sa dáva na kňazskú dráhu, aj pod vplyvom dr. Štefana Hlaváča, príkladného kňaza, rodoľuba a obrancu chudobných. V roku 1945 prichádza do Ríma. Po štúdiách na Lateránskej univerzite sa 12. marca 1949 stáva kňazom. Na ďalších štúdiách dosiahol tri doktoráty: z teológie, z cirkevného práva a zo sociálnych vied. Medzi tým bol 15 rokov vicerektorom Nepomucena a roku 1960 sa stal jedným zo spoluzakladateľov Slovenského ústavu svätého Cyrila a Metoda v Ríme. Roku 1962 začal pracovať v rímskej kúrii. Najprv bo! vedúcim úradu v Kongregácii pre vieroučné otázky. Roku 1974 bol vymenovaný za podtajomníka Kongregácie pre biskupov. Potom roku 1979 ho pápež Ján Pavol 11. vymenoval za arcibiskupa a generálneho tajomníka celosvetovej biskupskej synody. Sám Svätý Otec ho vysvätil za biskupa v Sixtínskej kaplnke 15. septembra 1979 na sviatok Sedembolestnej. Napokon 25. mája 1985 mu Ján Pavol II. udelil kardinálsku hodnosť a úrad prefekta Kongregácie pre evanjelizáciu národov. Bol to zároveň veľký dar Svätého Otca pre Slovákov pri príležitosti osláv 1.100-ého výročia smrti svätého Metoda. Ako prefekt Kongregácie pre evanjelizáciu národov kardinál Tomko musí veľa cestovať po všetkých svetadieloch. Pritom často predkladá slovanských vierozvestov svätého Cyrila a Metoda ako vzory evanjelizá- cie a inkulturácie. Sám kardinál Tomko sa vždy hrdo hlási k svojmu národu. Slovenskí veriaci v ňom právom vidia pokračovateľa misionárskeho diela svätého Cyrila a Metoda, lebo vieru, ktorú solúnski bratia priniesli Slovanom a zvlášť slovenskému národu, túto vieru, kardinál Tomko dnes šíri po celom svete. R.B. ny, Vás definoval ako « posledného veľkého humanistu ». Vašou osobou azda konči obdobie veľ-, kých mysliteľov? Azda ste neboli schopní vychovať ľudí, čo by vo viere a v kultúre vedeli stáť na Vašej úrovni? Guitton-. Je to zaujímavé, však? Co zaráža je, že veľkí katolícki spisovatelia mojej generácie, Claudel, Mauriac, Bernanos, veľkí filozofi ako Maritain, Gilson, Bergson, všetci sa už pobrali do večnosti. Nemám na tom nijakú zásluhu, že som ich prežil. Niekedy sa mi zdá, že som ako ten, čo sa po veľkej bitke ocitol sám na bojisku a diví sa, že je ešte živý. Prv sa do Francúzskej akadémie priberali raz veľký básnik, raz zasa romano- pisec, inokedy katolícky filozof, alebo kardinál: teraz je ozaj veľmi ťažko niekoho « vykutať ». Otázka: Ako by ste chceli byť spomínaný po svojej smrti? Guitton-. Chcel by som, aby na mojom hrobe, vedľa dát narodenia a smrti, bolo jednoducho napísané « Jean Guitton, laik ». Prečo len laik? Pretože nie je potrebné pripísať « kresťanský »; ak sa slovo laik chápe v správnom zmysle. Veď keď sa správne používa rozum, v slove laik je už zahrnutý kresťan a sme v perspektíve evanjelia. Otázky kládla Fernanda di Monte Preložil A. Paulíny [pageend17]zo života Cirkvi Podľa správ rektora svätyne don Bosca pri jeho rodnej chalúpke na Colle Don Bosco, prišlo na tieto miesta počas jubilejného roku storočnice od smrti svätca mládeže jeden a pol milióna pútnikov. Na Colle Don Bosco zaznačili osem tisíc veľkých dopravných autobusov a 127 000 osobných aut. Pútnici prišli zo všetkých piatich svetadielov. 2600 Dcér svätého Pavla pracuje dnes v 37 štátoch na celom svete na rozširovaní Kristovej blahozvesti pomocou tlače, rozhlasu, televízie a iných komunikačných prostriedkov. V tomto roku rehoľná spoločnosť Dcér svätého Pavla slávi 25. výročie od smrti svojej zakladateľky Tekly Merlovej, ktorú ako jednoduchú krajčírku zavolal don Alberio- ne za spolupracovníčku na tomto poli. V Moskve bol založený nový ekumenický časopis, ktorý nesie názov KALICH. Jeho redakcia je zložená z ortodoxných, katolíckych a protestantských teológov a intelektuálov. Ekumenické hnutie je dosť živé v ZSSR. Je to v dôsledku určitého uvoľnenia náboženského života. Veľký škandál vyvolala jedna veta v kázni arcibiskupa Mons. Bat- tistiho v Udine, vzťahujúca sa na zlé zaobchádzanie so zvieratmi. Povedal: « Plačeme, keď vidíme, že sa zle zaobchádza so psom, ale nerobíme si nijaké výčitky svedomia, keď sa zabíjajú potratom milióny detí. A čože je pes? Jednoduché zviera, zabiť ktoré nie je nijakým zločinom, kým zabiť nenarodené dieťa je ťažkým priestupkom proti Božiemu zákonu. » Tzv. « zelení » podnikli proti nemu očierňujúcu kampaň. Katolícki novinári sa však postavili na jeho obranu a povedali, «že často ekologické skupiny chrániace prírodu a zvieratá, rozširujú nemravnú protiľudsku ideológiu ». Detroitský arcibiskup kardinál Ed- mund Szoka vyhlásil, že v blízkom čase bude v Detroite zatvorených 30 kostolov. Robí sa to preto, lebo chýbajú financie na udržovanie kostolov a tiež preto, lebo veriaci sa sťahujú zo stredu mesta na periférie. Okrem toho je v behu reorganizácia fár v tomto meste. 19. a 20. augusta sa odohrá v San- tiagu da Compostella vo Španielsku veľká medzinárodná púť mládeže, na ktorej sa zúčastni Svätý Otec Ján Pavol II. Touto púťou sa zakončí vlastne IV. Svetový deň mládeže, ktorý sa tradicionálne odbavuje na Kvetnú nedeľu. Počas desiatich rokov pontifikátu sa Svätý Otec viac ako 738 ráz ozval či už rečami, spismi, povzbudeniami za ochranu života. Všetky tieto zásahy boli publikované v knihe, ktorú zostavili niektorí činitelia skupiny « Movimento per la vitá — Pohyb za život » a darovali prvý výtlačok Svätému Otcovi. V Spojených štátoch amerických predstavitelia Katolíckej cirkvi sa ostro postavili proti eventuálnemu povoleniu vlády používať ľudské embrióny na lekársky výskum. Otec Gouldrick napísal, že je nemysliteľné, aby vláda, ktorá sa vyhlasuje proti potratu, za kulisami traktovala s kultúrou, ktorá je proti životu. Karmelitánky, ktoré od roku 1984 žili v obvode koncentračného tábora v Osvienčime, pôjdu do nového kláštora, ktorý je mimo obvodu zlovestného tábora smrti. Budú aj tu pokračovať vo svojom apoštoláte modlitby a zmierenia. 6. februára 1989 Svätý Otec Ján Pavol II. prijal o šiestej hodine večer na privátnej audienci Andreja Sacharova s jeho manželkou. Vyše hodiny trvala táto audiencia, ktorú Sacharov charakterizoval ako « veľmi srdečnú ». Po audiencii povedal, že «Svätý Otec je mimoriadna osobnosť, z ktorej vyžaruje svetlo a pokoj. Je to človek nesmiernej, bezhraničnej dobroty a zároveň aj mimoriadne inteligentný: kombinácia, ktorá je veľmi zriedkavá. » Po návšteve sa Sacharov zastavil pri Vatikáne v stredisku « Russia cristiana », kde ho prijal kardinál Lubačievsky. Tento prosil Sacharova, žeby sa pričinil o to, aby Katolícka cirkev na Ukrajne bola uznaná štátom a bola jej dovolená slobodná činnosť. Od 12. do 18. februára sa zúčastnil Svätý Otec Ján Pavol II. spolu s vatikánskou kúriou na duchovných cvičeniach, ktoré kázal bolognský arcibiskup kardinál Biffi na tému: ■ ■ Mnohotvárna Múdrosť Božia». Keď Svätý Otec ďakoval kazateľovi, povedal, že to boli « dni požehnané ». V sobotu 14. januára toho roku zomrel v Cambridge v Kanade Mons. Michal J. Shuba. Posledné roky žil na odpočinku v dome jezuitov v Cambridge. Dožil sa požehnaného veku 85 rokov. Mons. Shuba bol veľmi dobre známy národovec. Nazývali ho « slovenským Moyzesom v Kanade ». Narodil sa na Slovensku v Smižanoch a ako chlapec odišiel s rodičmi do Ameriky. Ako kňaz založil osadu svätého Cyrila a Metoda v Toronto a viedol ju cez dlhé roky. Podporoval všetky slovenské podujatia v Kanade a v USA. Pred 80 rokmi 15. januára 1909 zomrel blahoslavený Arnold Jans- sen, zakladateľ Spoločnosti Božieho Slova. Jeho rodné mestečko Goch sa nachádza na dolnom toku rieky Rýna, kde uzrel svetlo sveta 5. novembra 1837. Pochádzal z rodiny obdarenej 11 deťmi. Svätí sa rodia vo svätých rodinách. V rodičovskom dome bl. Arnolda vládla vždy úprimná zbožnosť, spojená s vážnou ukáz- nenosťou a pevnými mravnými zásadami. OSN má rozličné špeciálne oddelenia, ktoré sa venujú osobitným problémom. Pri každom takom oddelení má Svätá Stolica svojho pozorovateľa. Jedno takéto dôležité oddelenie je FAO, ktoré sa zaoberá výživou ľudstva. Pozorovateľom na FAO je arcibiskup Mons. Ferrari Toniolo, ktorý prevzal posolstvo kardinála Casaroliho, v ktorom sa Svätá Stolica poďakovala za humanitnú a sociálnu prácu tejto organizácie. [pageend18]Medzi slovenskými misionármi sú aj viacerí slovenskí saleziáni. Medzi nimi je veľmi známy misionár v Japonsku Otec Jozef Figúra. Jeho starší brat Anton tiež pracuje ako saleziánsky misionár na Haiti. Otec Jozef pracuje v Japonsku od 22. novembra 1936, teda vyše päťdesiat rokov. Za tento dlhý čas prežil všeličo. Udalosti krásne, povznášajúce, ale aj udalosti smutné, ba priam tragické. Preto sa náš neúnavný misionár rozhodol popri svojej práci opísať významnejšie udalosti zo svojho života. Viedli ho zaiste pri tom dve myšlienky: zachytiť pre dejiny slovenského cirkevného spoločenstva určitý úsek misijnej práce, vykonaný práve príslušníkmi nášho národa a tiež aj úmysel povzbudiť dajakú šľachetnú mladú dušu, aby pokračovala v brázde, ktorú on dlhé roky oral. Teda dokumentovať a povolávať nových pracovníkov do misijnej činnosti. Spomienky slovenského misionára Roje amerických bombardérov B 29 lietali ponad Óitu každý deň, najmä v podvečer. Bombardovali Tokio a iné mestá. Tak sme si na to zvykli, že pri hučaní sirén nechodili sme už ani do krytu, a to ani v noci. Obloky domov museli byť, pravda, úplne zatemnené. Šírili sa chýry, že Američania chcú vypáliť celé Japonsko a potom ho obsadiť. Ľahko im to šlo, lebo takmer všetky domy boli z dreva. Každú noc vyletúvali z lietadlových lodí menšie lietadlá plné zápalných bômb, napadli jedno-dve mestá a za niekoľko hodín ich vypálili. Tak sa to stalo aj s Ói- tou v noci z 15. na 16. júla 1945. Niečo po polnoci zahučali sirény. Vzápätí nastal veľký hukot a s rachotom začali padať zápalné bomby. Štyridsať lietadiel značky Gruman krúžilo nad mestom a stále ich zhadzovalo. Ja i Otec Marega sme hneď vyskočili z lôžok, no mysleli sme si, že to prejde a nás obíde, lebo kostol, misia i materská škôlka stáli na dosť širokom pozemku. Ale istota je istota. Otec Marega sa rýchlo obliekol a obul, kým ja len tak v pyžame som vybehol na dvor a bežal som do materskej škôlky. V hale sme mali uskladnených zo tridsať škatúľ s našimi vecami i so zásobami ryže, sušeným chlebom, syrom, omšovým vínom, šatstvom a pod. Mienili sme si to vziať, keď nás budú odvážať do koncentračného tábora. Polícia nás už upozornila, aby sme boli na to pripravení. Za rachotu padajúcich bômb vyniesol som niekoľko krabie z haly na dvor. Najprv som jednu či dve hodil do protileteckého krytu pred kostolom. Zdalo sa mi to však ďaleko nosiť, a tak som ich nechával len tak uprostred dvora. Vtom akoby mi čosi zarachotilo priamo nad hlavou, a prásk! Zápalná bomba padla niekoľko metrov predo mnou. Tlak vzduchu ma zrazil na zem a stratil som vedomie. Keď som prišiel o chvíľku k sebe, domy v susedstve stáli v plameňoch. Preskočil som plot a dostal som sa do dvora nášho suseda lekárnika. Mali päť detí, myslel som, že sú všetci vo svojom kryte. Vbehol som dnu, kryt bol prázdny. Bežal som späť na náš dvor, videl som, že tu hrozí stále nebezpečenstvo. Vzadu vedľa našej záhrady stálo kino, tam ešte požiar nezasiahol. Odtiaľ som sa dostal na ulicu a bežal som po nej na neďaleké ryžové polia. Našiel som tam hŕbu ľudí, medzi nimi aj Otca Maregu, ktorý sa už obával o môj život. Malé deti, ktoré boli s nami, plakali. Bolo tu i niekoľko psov, nezavýjali, len sa túlili k nohám svojich pánov. Lietadlá krúžili aj nad nami, osvetľovali nás raketami, no nezhodili ani jednu bombu. Až tu sme sa dozvedeli, že Američania deň predtým zhadzovali nad Óitou letáky a vyzývali obyvateľstvo, aby opustilo mesto, že ho budú v noci bombardovať. Takto upozorňovali i pred bombardovaním iných miest. Nechceli ničiť obyvateľstvo, pálením miest však chceli prinútiť armádu, aby sa vzdala. Na ryžovom poli sme čakali až do rána. Okolo šiestej, keď sa už rozodnilo, ľudia sa začali rozchádzať, aby sa pozreli na svoje domy, ktoré už nejestvovali. Pobral som sa i ja, ešte stále v py[pageend19]žame, na našu misiu. Tu i tam sa ešte dymilo z trosiek kostola a misijného domu. Prvá vec, čo som hľadal, bolo miesto v kostole, kde stál oltár. Vari tam ešte nájdem pozostatky roztopenej monštrancie alebo niečo podobné. Bolo mi ľúto, že som pri bombardovaní nestihol zachrániť Sviatosť Oltárnu. Nenazdal som sa v tej chvíli, že by aj kostol mohol ľahnúť popolom. Smutný som tam stál a prosil som Spasiteľa, aby mi to odpustil... Potom som zašiel na miesto, kde sme mali kurín s piatimi sliepkami a tri klietky s králikmi. Po králikoch nebolo ani stopy, asi ušli a niekde sa upiekli. Sliepky som našiel napoly upečené. Dve som vzal a pobral som sa do blízkeho domu, ktorý akoby zázrakom ostal nepoškodený. Bývali v ňom naši známi, ktorí boli počas bombardovania s nami na ryžových poliach. Už ma čakali. Otec Marega bol tiež u nich. Sliepky dopiekli, veľmi nám nechutili, ale boli sme už aj trochu hladní, nuž nám dobre padli s dvoma ryžovými knedľami, ba podelili sme sa aj s domácimi. Čo si teraz počať? Kam ísť? Najprv sme zašli s Otcom Maregom na miesto, kde stála misia. Otec Marega mal v izbe tristo strieborných a päťdesiat senových mincí. Mal ich v krabici, ktorú sme si chceli tiež vziať do koncentráku. Hrabali sme v popole a po krátkom ku- taní sme ich našli, niektoré boli zliate, iné nepoškodené. Zahrabali sme ich späť, že si po ne na druhý deň prídeme. Ja som si vtedy spomenul, že v záhrade za soškou Panny Márie, ktorá zostala takmer nepoškodená, som zakopal dvadsaťštyri fliaš omšového vína. Hneď sme ich našli. Zídu sa nám, keď nás vezmú do koncentráku. — Ach, Otec Marega, veď sme sa zabudli pozrieť do nášho protileteckého krytu. Ja som tam hodil dve krabice s vecami, — vravím. Krabice sme našli a veci v nich sa nám veľmi zišli. V jednej boli nohavice Otca Maregu. On však mal jedny na sebe, a ja som bol ešte stále v pyžame, tak som si ich obliekol. Bol tam i pár topánok, zišli sa i tie, lebo som bol v papučiach. Ešte by sa mi bol zišiel kabát, našli sme však sveter, a tak som bol ako-tak zaoblečený. V druhej krabici sme objavili sušený chlieb, bábky a, čuduj sa svete, aj mandolínu Otca Maregu. Chcelo sa nám smiať i plakať. Otec Marega si zažartoval: — Vidíš, Otec Jozef! Pán Boh na nás nezabudol. Ja budem brnkať na mandolíne a ty budeš hrať bábkové divadlo. Pôjdeme v Beppu po žobraní a nejako sa uživíme! Potom sme sa vydali pešo do Beppu. Bolo už popoludní. Cesta nám trvala asi tri hodiny. Električka nepremávala. Otec Cecchetti i Otec Lorenzi si iste myslia, že sme už na druhom svete. A sestričky tiež. Telefonovať sa im nedalo a po niekom odkázať tiež nie. Ako si tak mašírujeme, stretneme dvoch policajtov. Vidac, že sme cudzinci, zastavia nás, pýtajú sa, kam ideme a či máme dovolenie od polície v Óite. Otca Maregu to dopálilo: — Od akej polície? Vy neviete, že Óita bola zbombardovaná a že tam nejestvuje nijaká polícia, ani iný úrad? Tak nás pustili. Cestou sme sa modlili na prstoch ruženec — pri bombardovaní sme prišli aj o ten — a pred večerom sme dorazili do Beppu. Bolože to radosti, keď sme sa objavili a padli si do náručia s Otcom Cecchettim a Otcom Lorenzim! Tí hneď telefonovali sestričkám. O štvrť hodiny boli už na misii dve talianske sestričky a vidiac, že sme bez šatstva i bez bielizne, do rána nám pošili bielizeň a mne ušili i sako. Upotrebili látku, akú mali, ale ako-tak sme boli predsa ošatení. Ešte v ten istý večer 16. júla 1945 prišli na misiu v Beppu policajti a hlásili nám, aby sme sa pripravili na odchod, že o dva dni nás vlakom odprevadia do okresu Kumamoto na ostrove Kjú- šú, kde sú vraj už naši kamaráti z Mijazaki. Nevedeli nám ešte povedať presne meno mesta alebo dediny, kde nás čaká koncentrák. No uistili nás, že s nami budú zaobchádzať ako s priateľmi, preto sa vraj nemáme čoho obávať... Jozef Figúra, SPOD TATIER POD FUDŽIJAMU. Spomienky na misionársku prácu. Vydal LOGOS, Záhreb roku 1987. Strán 466 s viacerými dokumentárnymi fotografiami. Cena neudaná. Knižku možno dostať u saleziánov pri Slovenskom ústave svätého Cyrila a Metoda v Ríme, Via Cas- sia 1415 - 00123 RÓMA, (Italia), alebo u miestnych misionárov jednotlivých krajín. LETNÉ KOLÓNIE PRI MORI Slovenská katolícka misia v Bazileji usporiada pre deti a rodiny letný tábor pri mori v Calambrone, Taliansko, od 15. do 30. júla 1989. Prihlásiť sa možno čo najskôr u slovenských misionárov vo Švajčiarsku. Slovenská katolícka misia v Mníchove usporiada pre mládež stredného veku (chlapci 9-16 rokov, dievčatá 9-15 rokov letný tábor pri mori v Torvaianica pri Ríme) od 31. júla do 12. augusta 1989. Prihlásiť sa písomne alebo telefonicky do 30. apríla na Slovenskej misii (tel. 089-55 55 20) v Mníchove. [pageend20]Čitatelia nam píšu KOLÍNSKY DOKUMENT Tu v Nemecku je veľa kriku o tzv. « Kolínskom dokumente » 163 teológov. Medzi podpisovateľmi sú teológovia nielen nemeckých diecéz, ale aj iných národností. Rád by som vedel, čo si o tomto dokumente myslí dajaký nestranný teológ. Preto Vás prosím, uverejnite v časopise Slovenské hlasy z Ríma dajaký objektívny komentár, lebo sa mi zdá, že mnohé noviny túto skutočnosť skreslili. F.S., Nemecko Neúctivé protesty, nezhody, pomstivé vyhlásenia, nie sú postoje primerané cirkevnému duchu. Výrazy, ako tie, ktorými sa zakľučuje vyhlásenie teológov z Kolína: «Keď pápež robí niečo, čo nepatrí do jeho úradu, nemôže v mene katolicity vyžadovať poslušnosť. Naopak, musí si očakávať odpor », takéto výrazy nemožno spájať s autentickým katolíckym duchom. Treba priznať, že v cirkevnom spoločenstve pastieri Cirkvi, a v prvom rade pápež, nesú tie isté naše bremená vernosti Kristovi. Oni majú na svojich pleciach veľmi veľkú zodpovednosť brániť autentickosť viery a katolíckej jednoty. Beda, ak sa nevychádza z bratského porozumenia, že aj oni sa venujú s láskou Cirkvi a jej problémom. Nikdy nemožno zabudnúť na výzvu, ktorá je obsiahnutá v 13. hlave listu Hebrejom: « Poslúchajte svojich predstavených a podriaďujte sa im, lebo oni bdejú nad vašimi dušami a budú sa za ne zodpovedať; aby to robili s radosťou, a nie so vzdychaním, lebo to by vám neosožilo » (Hebr 13,17). Na každý spôsob to však neznamená, že v Cirkvi pred ťažkými diskutabilnými problémami, niekto niekto musí mlčať a nevyjadriť úprimne a jednoducho svoju mienku. Pravý bratský duch sa neprejavuje len v pasívnom prijímaní bežnej praxe. Kto nesie zodpovednosť autority, vyťaží z úprimnej a jasnej kritiky viac, ako z jednoduchého a pasívneho prijatia všetkého. Co však vlastne hovorí 163 teológov « Kolínskeho dokumentu ». Ich vyhlásenie sa týka troch bodov. V prvom rade títo teológovia sa sťažujú na spôsoby, akými Svätá Stolica, konkrétne Svätý Otec, vymenoval niektorých biskupov, zvlášť v Rakúsku, Švajčiarsku a Nemecku. Podľa nich pri týchto menovaniach sa nebrali do úvahy orientatívne návrhy miestnych Cirkví a teda sa zdá, že sa takto zaznávajú ich zvláštnosti a všetko sa chce upraviť podľa rímskeho vzoru. V druhom bode podpisovatelia vyhlásenia kritizujú rímske rozhodnutie, podľa ktorého si Svätá Stolica prisudzuje právo vydať « nulla osta » jednotlivým profesorom, aby mohli nastúpiť na univerzitné teologické fakulty, miesto toho, aby sa to prenechalo kompetencii miestnych biskupov. Podpisovatelia okrem toho žiadajú, aby úsudok o pravovernosti kandidátov bol daný na základe ústredných hlavných právd kresťanskej viery a aby sa nebrali do úvahy okrajové vedľajšie pravdy. Rozdielne náhľady o týchto okrajových pravdách by nemali byť rozhodujúce k priznaniu alebo zavrhnutiu uznania, že niekto je « katolícky » teológ. Nakoniec sa podpisovatelia Kolínskeho dokumentu sťažujú, že čo sa týka učenia cirkevného učiteľského úradu ohľadom regulácie narodení, pápež nebral do úvahy práve toto kritérium « odstupňovania právd », na základe čoho potom morálne učenie o tejto otázke nie je možné spojiť so základnými princípmi kresťanskej viery. Treba jasne povedať, že podľa katolíckeho úče- nia teológovia sa nemôžu ani vymknúť ani sa postaviť nad učiteľský úrad biskupov a pápeža. Teológia má byť v službe Cirkvi, ktorú, ako to vyplýva z jej zaločenia, vedú a riadia pastieri. Na druhej strane je prirodzené, že teológovia žiadajú, aby sa jasne rozlišovalo medzi učením, čo sa viaže k podstate viery a je podporované tradíciou a Svätým písmom a učením, ktoré také nie je. Od teológov sa nežiada, aby boli nemí a aby jednoducho opakovali to, čo už hovorí učiteľský úrad Cirkvi. Žiada sa od nich, aby boli verní a zároveň hĺbaví, meditujúci a aj tvoriví, aby, ako to povedal pápež Ján XXIII. pri otvorení Druhého vatikánskeho koncilu, « isté a nemeniteľné učenie Cirkvi, ktoré musí byť verne rešpektované, bolo teológmi prehĺbené a predstavené ľuďom takým spôsobom, aký zodpovedá požiadavkám našej doby ». V tejto perspektíve ostáva pre veľkých teológov veľa miesta pre úprimnú spoluprácu s učiteľským úradom Cirkvi, v službe Božieho ľudu. Zdá sa mi, že je vhodné pridŕžať sa v týchto veciach úsudku nemeckých biskupov. Títo, zavrhujúc všetky útoky namierené proti Svätému Otcovi a zavrhujúc aj obžalobný tón dokumentu, žiadajú, aby sa presnejšie upravil pomer medzi učiteľským úradom Cirkvi a teológmi. Sami však priznávajú, že ide o otázky delikátne a že je správne, aby sa tieto záležitosti riešili v duchu dialógu a vzájomnej úcty. S.D. [pageend21]zo Slovenska Môj blížny Ivan Polanský Keď som spolu s priateľmi roznášal podpisové hárky so žiadosťou o milosť pre Ivana Polanského, bol som si takmer istý, že všetci naši známi sa svojím podpisom ochotne pripoja, veď podpísalo 4000 Slovákov a vec je taká jasná, že o nej netreba hlbšie premýšľať. Ale postupom času zisťujem, že to nie je také jednoduché, ako sa mi zdalo. Z jednej strany počujem: « Je to zbytočné pro- vokovanie! », « Celá tá žiadosť je príliš pyšná, než aby mohla byť vypočutá! », « Písal pochybnú literatúru! », « Ani Otec kardinál Tomášek sa ho nezastal a Navrátila áno... ». Z druhej strany zas: « Netrúfam si, neuniesol by som to. » Ako protipól: ľudia podpisujú ešte prv než si žiadosť prečítali. Názory prečo nepodpisovať pochádzali od ľudí staršej alebo strednej generácie. Myslel som, mladí katolíci určite podpíšu. Avšak ani u nich som neobjavil veľké nadšenie a mnohí z nich sa oháňali podobnými argumentami ako tí starší. A tak sa zhrnulo množstvo otázok, ktoré ma prinútili sadnúť si k písaciemu stroju. Nechcem nikoho odsudzovať ani nútiť k podpisu, na to nemám nijaké právo. Som si vedomý toho, že väčšina starších ľudí v našej krajine žila po celé desaťročia v podmienkach, v ktorých už len udržať si vieru bol veľký čin. Viem tiež, že tzv. « podzemná » činnosť bola jediným východiskom, ako preniesť a uchrániť duchovnú náplň života, ktorého náboženská stránka sa neobmedzuje len na účasť na omši. Ale práve tí, ktorí v plnej miere mohli poznať na svojej koži nátlaky režimu, tvoria dnes aktívne jadro Cirkvi. Argument « už nemajú čo stratiť » nemôže obstáť, veď každý z nás môže stratiť to najcennejšie, svoj život. Nie je to skôr tým, že prekonali a denne prekonávajú večný strach, ktorý nám dokázalo posledných 40 rokov dokonale naočkovať? Strach je nerozlučne spojený s každou činnosťou trochu vybočujúcou z vychodených koľají, hoci sa často ukazuje celkom zbytočný. Neprivykli sme si azda už na svoju pohodlnú anonymitu, za ktorou sme ukrytí s pocitom bezpečia? Myslím, že nastal čas vyliezť so svojou vierou z « katakomb » na denné svetlo. Petícia s 31 požiadavkami ukázala, ako zmýšľa aspoň pol milióna ľudí v našom štáte. Alebo azda väčšina podpísala «pod nátlakom» listu kardinála To- máška? Zlo môžeme prekonať iba ochotou obetovať sa pre dobro, hoc aj s rizikom stratiť život. « Kto si bude chcieť zachovať život, stratí ho, kto však stratí svoj život pre mňa, zachová si ho. » Aj keď necháme bokom, že bol odsúdený katolík, že literatúra, ktorú rožširoval, nemusela byť vo všetkom pravdivá, ostáva stále predo mnou fakt, že chorý človek šiel na štyri roky do väzenia « len » preto, že podával ďalej myšlienky svoje i druhých. Ci už to samo o sebe nie je dostatočne ľudské, aby sa to stalo výzvou pre všetkých? Tým všetkým, samozrejme, nepopieram najvyšší zmysel modlitby, ale myslím, že platí aj: « ... bol som chorý. a vo väzení, a nenavštívili ste ma. » Ide o naše ozvanie sa proti bezpráviu alebo naše mlčanie, ktoré si dnešní vládcovia tak ľahko vyložia ako súhlas. To isté, čo postihlo Ivana Polanského, môže postihnúť hocikoho z nás. Čo potom budeme hovoriť, zase len mlčať? Cirkev u nás bola po dlhé roky zaháňaná do úlohy starenky, prežitej, pohŕdanej, absolútne sa nehodiacej do moderného života. Keď sa v poslednom čase ukázalo, že tá « starena » má mladú krv, mnohí ľudia prekvapene zdvihli hlavu. Necháme sa teda zahnať naspäť, budeme zas len tou z milosti trpenou « hŕstkou babiek a bláznov », s ktorou možno robiť čokoľvek, veď ona sa aj tak neozve? Mnoho otázok, ale odpovedať na ne je potrebné, myslím si, pre pokračovanie v nastúpenej ceste. Prichádzajú mi na um slová známeho spirituálu: « Kto sa bojí vodou ísť, ten podľa povelov faraónov musí žiť. » Zo slovenského samizdatu Po uzávierke čísla sme dostali smutnú správu, že 15. marca 1S89 zomrel v nemocnici v Štrasburgu Mons. Július Gašparík, vedúci SKM vo Francúzsku. [pageend22]Miriam Liptovská, CELÝ ROK SO SVÄTÝMI. Do tlače pripravil kruh spolupracovníkov SÚSCM. Obálku navrhol A. Paulíny, SDB. Vydal Slovenský ústav svätého Cyrila a Metoda v Ríme roku 1988 ako 38. zväzok edície SVETLÁ. Strán 1165. Výrobná cena 10 dolárov USA. Autorka predstavuje čitateľom na každý deň v roku meditáciu o dajakom svätom alebo svätej. Po krátkom životopisnom náčrte nasleduje vlastná krátka meditácia, v ktorej sa autorka snaží rozvinúť dajakú charakteristickú vlastnosť, čnosť, udalosť zo života toho-ktorého svä tého. Takto sa svätí stávajú vzormi pre kresťanov dnešných čias. V tomto pestrom albume poznávame svätých, že to boli ľudia ako my, ktorí mali aj svoje chyby a nedostatky a teda nespadli z neba dokonalí a hrdinskí. Museli bojovať sami nad sebou, rásť, namáhať sa, bojovať. Z meditácii jasne vysvitá, že bola v osobných dejinách svätých chvíľa, kedy sa rozhodne oddali Bohu a zaumienili si žiť iba pre neho. Tieto meditácie o svätých majú zreteľný mariánsky ráz. Autorka chcela takto dokázať, že Panna Mária hrala a hrá dôležitú úlohu vo formovaní svätých a hrdinských mužov a žien. Kniha je písaná živým a zaujímavým štýlom, a môže sa stať osviežujúcim čítaním pre veriaceho, čo chce nasledovať našich hrdinských bratov a sestry. Liptovská Miriam celý rok so svätými ZO ŽIVOTA SÚSCM V RÍME Sviatok našich vierozvestov sme tohto roku oslávili v bazilike svätého Klementa v Ríme. Cyrilometod- ský komitét vyzval totiž náš ústav, aby Otec biskup Dominik Hrušov- ský predsedal koncelebrovanej svätej omši a povedal slávnostnú ho- míliu a aby sa Slováci bývajúci v Ríme postarali o chrámový spev. A tak sa zišli mnohí Slováci na tejto slávnosti 14. februára o piatej večer. Ktosi odhadol, že dobré tri štvrtiny prítomných veriacich na omši boli Slováci. S Otcom biskupom Hrušovským koncelebroval aj Otec biskup Pavol Hnilica a ďalších dvadsať slovenských kňazov. Otec biskup Dominik vo svojej slávnostnej homílii podčiarkol, že naši vierozvestovia obetovali všetko na rozšírenie Božieho kráľovstva medzi našimi predkami: nadanie, postavenie, čas, štúdium, utrpenie ba i životy. Sú preto pre nás vzormi, ako aj my máme mať pred očami predovšetkým Boha a jeho záujmy, rozširovanie jeho kráľovstva lásky, spravodlivosti a pokoja. Po slávnostnej svätej omši Otcovia dominikáni pozvali Otcov biskupov a koncelebrantov na malé občerstvenie do ich rehoľnej jedálne. Bolo to veľmi milé stretnutie s Otcami dominikánmi, ktorí sú vlastne strážcovia hrobu svätého Cyrila. Na druhý deň 15. februára večer začali naši študenti seminaristi duchovné cvičenia. Prišiel ich kázať Otec Vít Ušák, ktorý teraz pracuje vo veľkej saleziánskej fare Panny Márie Pomocnice kresťanov na via Tuscolana. Veľmi účinne priblížil našim chlapcom Božie pravdy, opierajúc sa o Evanjeliá a o svoju dlhoročnú pastoračnú skúsenosť. Všetci sledovali slová kazateľa s pozornosťou a potom pomocou modlitby, rozjímania, rozhovorov, svätej spovede a svätej omše sa snažili zúrodniť slová, aby im účinne prispeli k formovaniu kresťanskej identity. Chlapci sa tešili aj myšlienke, že majú možnosť odbavovať si exer- cície práve v tom čase, kedy si ich konal aj Svätý Otec Ján Pavol II. spolu s kardinálmi, biskupmi a prelátmi rímskej kúrie vo Vatikáne. Tohto roku zima v Ríme nebola takmer nijaká. O snehu ani nehovoriac, aj keď sa ten aj v iné roky ukázal len na pár hodín. Pár mesiacov už nepršalo a zem vysychala. Zvlášť smutne to pozoroval náš « pán Janko » záhradník. Preto sme sa začali úprimne modliť za dobrý a požehnaný dážď. Pán nás vyslyšal a pekne popršalo. V nedeľu 12. marca oslávil pán kardinál Otec Jozef Tomko v kruhu viacerých Slovákov u nás v ústave svoje dve jubileá: 65 rokov života a 40 rokov kňazstva. Na poludnie bola v kaplnke koncelebrovaná svätá omša s 30 koncelebrantmi, na ktorej sme sa vrúcne modlili za nášho jubilanta, aby mu dobrotivý Pán Boh udelil hojnosť milostí pre jeho dôležitý úrad v Cirkvi. Príležitostnú kázeň povedal Otec biskup Dominik Hrušovský. Po svätej omši počas slávnostného obeda Otec biskup Hrušovský vyslovil Otcovi kardinálovi srdečné blahoželania v mene prítomných i neprítomných. Otec kardinál sa poďakoval dojímavými slovami, ktoré hlboko zapôsobili na všetkých a ktoré prinesieme v budúcom čísle. [pageend23]BUDÚ KANONIZOVANÍ KOŠICKÍ MUČENÍCI? Katolícka cirkev venuje liturgickú spomienku trom košickým mučeníkom, ktorých roku 1905 pápež Pius X. vyhlásil za blahoslavených. Títo sa uctievajú 7. septembra v biskupstve košickom, banskobystrickom, nitrianskom a v arcibiskupstve trnavskom. Sú to: Marek Križin, rodom Chorvát, ktorý sa narodil roku 1580. Študoval vo Viedni, v Grazi a v Ríme. Roku 1616 ho pozval Pazmány ako mladého, nadaného kňaza do Trnavy, menoval ho kanonikom a roku 1619 ho poslal do opátstva v Krásnej nad Hornádom, aby tam spravoval majetky opátstva, z ktorých sa udržovali školy a seminár v Trnave. Štefan Pongrácz sa narodil roku 1582 v Sedmohradsku. Účinkoval v jezuitských kláštoroch v Rakúsku, v Trnave a v Košiciach. Bol výborným kazateľom a misionárom. Melichar G r o d e c z , rodom Poliak zo Sliezska, narodil sa roku 1584. Ako jezuitský misionár kázal Poliakom, Rusínom a Slovákom. Znamenitý kazateľ a vyznávač svätej viery. Otec Križin bol v styku s jezuitmi v Košiciach a v Humennom, kde mali kláštory a kde pôsobili na misiách. Koncom augusta 1619 viedol duchovné cvičenia v Humennom. Sotva ich dokončil, odcestoval do Košíc. V tom čase prišiel do mesta Gabriel Bethlen zo Sedmohradska s veľkým vojskom a zaujal ho. Jeho vojenský veliteľ Juraj Rákóczy, kalvínskeho vierovyznania, dal zavrieť tamojších jezuitov Štefana Pongrácza, Melichera Grodecza a s nimi aj trnavského kanonika Marka Križina. Rákóczyho kati po trojdňovom mučení kňazov 7. septembra 1619 zabili, telá rozsekali a hodili do smetí a do mestskej jamy na výkaly. Na rozkaz košického magistrátu mal mestský kat ich telá pozbierať a pochovali ich na cintoríne. Odtiaľ si ich vyprosila od Bethlena Katarína Pálffyová a dala ich pochovať do krypty františkánskeho kostola v Šebeši pri Prešove. Po pätnástich rokoch dala previesť telesné pozostatky týchto mučeníkov do kláštora klarisiek v Trnave, kde boli uctievané. Stalo sa veľa zázrakov na orodovanie týchto hrdinských vyznávačov viery a mučeníkov, a preto arcibiskup Peter Pazmány už roku 1628 zaviedol cirkevné vyšetrovanie v tejto veci. Po 200 rokoch arcibiskup kardinál Scitovský po ďalšom vyšetrení podal roku 1855 žiadosť na Svätú Stolicu do Ríma, aby sa začal cirkevný proces o ich vyhlásení za blahoslavených. Proces sa skončil roku 1905, keď ich Cirkev ústami pápeža Pia X. slávnostne povýšila na oltár. Vtedy boli ich telesné pozostatky rozdelené tak, že hlavy uložili do bočného oltára v kostole jezuitov v Trnave a ostatné čiastky ostali v krásnej truhle v oltári kláštorného kostola uršulínok v Trnave. Nad týmto oltárom je aj ich obraz, maľovaný pri príležitosti ich vyhlásenia za blahoslavených v chráme svätého Petra v Ríme. Krásnym obrazom sa predstavujú aj dnešným veriacim s palmami víťazstva, znakom mučeníckej smrti za vieru. Tohto roku si najmä v Košiciach a v Trnave pripomenú 370-ročné jubileum ich mučeníckej smrti a Slovensko sa bude modliť o ich svätore- čenie. Dozvedáme sa, Otec arcibiskup Gábriš pred svojou smrťou poslal Kongregácii pre svätorečenia žiadosť o povýšenie na hodnosť svätých týchto hrdinských mučeníkov viery. Aj keď neboli rodom Slováci, náš ľud si ich ctí, lebo zaplatili svoju vernosť Kristovi krvou práve na Slovensku. J.P.K. SLOVENSKÉ HLASY Z RÍMA ROČNÍK XXXVIII-1989 SLOVENSKÉ HLASY Z RÍMA — VOČI SLOVACCHE Dl RÓMA — periodico mensile. Autorizzazione del Tribunale di Róma n. 17112 del 3 Febbraio 1978. Direttore responsabile: Domenico Hrušovský. Spedizione in abbonamento postale - Gruppo III (70%). Vydáva Slovenský ústav svätého Cyrila a Metoda v Ríme. Rediguje Andrej Paulíny s redačným kruhom. Podporu na časopis možno poslať: v Anglicku, v Austrálii, v Belgicku, v Brazílii, vo Francúzsku, v Nemecku, v Rakúsku, vo Švajčiarsku a vo švédsku na adresy tamojších slovenských katolíckych misií. V Kanade na adresu: Mr. I. Králik, 46 Euclid Ave., Toronto 140, Ont. M6J 2J6. V USA na adresu Rev. Ján Ondič, 18. S. Chestnut St., TRESCKOW, Pa. 18254. Naša adresa: Istituto Slovacco dei Šanti Cirillo e Metodio, casella postale 6175, 00100 Róma, Italia. Korešpondenciu a príspevky posielajte na adresu: Slovenské hlasy z Ríma, Istituto Slovacco dei Šanti Cirillo e Metodio, Via Cassia 1415, 00123 Róma - La Storta, Italia. Tlačí Typografia Ugo Detti, Via Girolamo Savonarola, 1 - 00195 Róma. [pageend24]