ČESKOSLOVENSKÝ SOKOL V ZAHRANIČÍ Časopis ústředí československého sokolstva v zahraničí Ročník 39. LEDEN - ÚNOR 1989 Číslo 1-2. (381-382.) ZRAK A POHLED SOKOLÍ Rudolf Fiala starosta Ústředí čs. sokolstva v zahraničí Sokolské kolo se zase otáčí o další zoubek, aby ve čtyřletém rytmu zapadlo do soukolí více než 1251eté činnosti dvěma podstatnými zuby, vyjadřujícími čas sokolského účtování, sokolské radosti i činnosti, vně se projevující, mimo tělocvičnu, na stadionu a to slety. Co vidíme my, sokolové? Tak, jako dříve ve staré vlasti, tak i nyní, rozptýleni po celém svobodném světě se slétáme k celosokolské slavnosti. Máme před sebou již VII. slet Československého sokolstva v zahraničí, který budeme mít v roce 1990 v Paříži. Jak krátká doba nás již od něho dělí! Byl již připraven v jeho hlavních rysech přijetím a schválením sletových cvičení. Rozesláním předloh - textů, kreseb, hudby i videokazet - je splněna první část příprav. Druhá, ta podstatnější, nás všechny čeká a zve: svědomitý a pravidelný nácvik ve všech jednotách a všemi jejich členy. Tentokrát jsou podkladem pro přípravu nejen společné skladby prostných pro muže a ženy, ale nyní k samostatnému vystoupení žen s obručemi se připojují i muži jejich samostatným vystoupením. A tak jako se ženy vždy představily na stadionech dvěma skladbami, mají dnes tuto možnost a také úkol i muži. Je samozřejmé, že prostná, cvičení žáků a žákyň i dorostenců a dorostenek jsou další podstatnou částí sletovou. A i další úseky připravovaného programu. Ale nejen na stadionu je sokolské i další veřejnosti představen Sokol, ale nedílnou součástí slavnostních dnů je naše měření sil v halách soutěžemi, závody na nářadí a v odbíjené. Také k tomuto zápolení probíhají přípravy dlouho před sletem v mnohých jednotách. Slet jako celek je výrazem společného úsilí v několika disciplinách a je [pageend1]nedělitelný, tfčast na něm pobízí a zavazuje, každého z nás, účastnit se na něm i v různých jeho úsecích, disciplinách. Morální síla sokolstva byla vždy v tom, že převážná část se podílela na několika složkách sletového díla. Jestli tomu tak bylo dříve, musí naše úsilí a smysl pro nejlepší výsledek společného díla nyní, kdy je nás podstatně méně, být zcela samozřejmě nutně ještě zvýšeno. Tak jako dříve, sletové období končící na sletišti, stadionu, začíná už v předcházejícím roce sletovými lyžařskými závody. K těm se letos v únoru sejdeme v Rakousku v St. Ulrichu. Nebude to v tomto místě poprvé. Letos, tak jako při předcházejících závodech, sejdeme se tam mnozí k týdennímu nebo kratšímu pobytu před obřím slalomem a během na lyžích, abychom vychutnali krásu místa i připravili se k vlastním závodům. Přátelské přijetí i pozdrav místních obyvatel, oficielních zástupců i hudební těleso obce prozařovaly naše dny minule tam ztrávené. A radost nás všech, kteří jsme tam byli, že jsme se s účastníky, závodníky, setkali také na stadionu při sletu v Curychu jako aktivními cvičenci, byla velká a upřímná. I v tom se potvrzovala nedílnost celého sletového dění a všestrannost pravé sokolské činnosti a výchovy. Mnohostrannost je právě znakem a oddělením se (v dobrém slova smyslu) od sportovních organizací a institucí s jednostranným zaměřením. Dobrovolná kázeň v Sokole byla a stále musí být samozřejmostí. Její neodělitelnou součástí je dochvilnost, pozornost jednoho k druhému a tím také k celku. Ukázněné chování při cvičení v tělocvičně i mimo bylo a stále je výrazem osobní síly každého z nás. Od nástupu do tělocvičny až po ukončení cvičení se bratrským a sesterským chováním vytváří to ovzduší, prostředí, ve kterém je nám dobře, kde se cítíme spokojeni, kam rádi chodíme. Na taková setkání se těšíme. A nemají končit rozloučením, pozdravem v ukázněném šiku, ale mají pokračovat dále, sportovním uvolňováním, různými druhy utkání, soutěžemi i rozhovory a úvahami. Nezapomínejme v tělocvičně na píseň, která, jako by se ztratila z našeho života, života národa, kterému byla trvalým prostředkem výrazu radosti, vážného společného zamyšlení a také i pobídkou k zápasu o lepší naše příští. Na prahu příprav ke sletu v Paříži budiž naší snahou a uskutečněním učinit vše, k čemu máme sílu i poslání. Bučme si toho vědomi mezi sokol- stvem, národem ke kterému se hlásíme a také i před všemi, se kterými nás život spojil, všude tam, kam jsme byli nasazeni. Sokol, jako organizace stojící pevně na základech jeho tvůrci položených je stále živý ve vztahu k vývoji, vědě i v prostředcích, kterými se stále musí projevovat, je oporou nás všech a musí jí být bez dobových a módních výstřelků v současnosti i pro budoucnost. PŘIPRAVUJETE SE NA VII. SLET V PAŘÍŽI R. 1990? Slet bude nákladný, zahajte proto sbírku na sletový fond! 2 [pageend2]ŽALOV JARMILA UHLÍŘOVÁ V New Yorku zemřela dne 4. prosince 1988 ve věku 86 let vzácná statečná čs. vlastenka, příkladná učitelka a vychovatelka, neohrožená politická pracovnice a nadšená sokolka sestra Jarmila Uhlířová. Sestra Uhlířová pocházela z Ivanovic na Hané, kde se 25. února 1902 narodila. Studovala na učitelském ústavu v Kroměříži, kde jako studentka také vstoupila do Sokola. Po ukončení studií se věnovala učitelskému povolání a byla odbornou učitelkou na Ostravsku, kde působila až do roku 1938 a kde také zahájila svoji sokolskou cvičitelskou činnost jako cvičitelka žactva v Sokole ve Staré Vsi nad Ondřejnicí. Později byla členkou jednot v dalších místech jejího působení, v Sokole Hulváky a Mariánské Hory. Zapojila se také do sokolské činnosti vzdělávací a záhy byla zvolena vzdělavatelkou okrsku Stará Bělá a po absolvování vzdělávací školy ČOS vzdělavatelkou Sokolské župy Moravskoslezské. Na Ostravsku pracovala také kulturně a politicky. Zastupovala učitelky v městské školní radě, pracovala v Kulturní radě pro širší Ostravsko, byla členkou městského zastupitelstva Moravské Ostravy a působila politicky ve straně národně socialistické. Když v r. 1938 odešla z Ostravy do Brna, působila v Sokole Brno I., v Sokolské župě Jana Máchala; vzdělávacím předsednictvem ČOS byla zvolena předsedkyní komise pro chystaný slovník ČOS "Slavín", v němž mělo být vzpomenuto zasloužilých zemřelých sokolských pracovníků. V této komisi spolupracovala se vzácnými sokolskými bratry Jandáskem, Harflem, Kudelou, Kladivem a dalšími, z nichž většinu za války umučili nacisté v koncentračních táborech. Také v Brně, až do násilného přerušení válkou, se opět kromě činnosti v Sokole věnovala také veřejné a politické práci. Po válce byla zvolena členkou Městského národního výboru v Brně, a za stranu čs. národně socialistickou byla členkou Prozatímního národního shromáždění; ve volbách v květnu 1946 byla za jihlavský kraj zvolena poslankyní Národního shromáždění. V parlamentu byla předsedkyní kulturní komise a pro svůj zásadní demokratický postoj si vysloužila nenávist komunistů; po komunistickém puči v únoru 1948 se zachránila před jejich pomstou a zatčením odchodem do exilu. Od května 1948 do konce roku 1951 byla v Londýně, kde v tamní sokolské jednotě vedla cvičení žen a kde také založila a vedla čs. doplňovací školu. V lednu 1952 přijela do Spojených států a usídlila se v New Yorku; stala se členkou Sokola New York a byla několik let jeho vzdělavatelkou a jednatelkou. Ujala se také čs. školy, vyučovala v ní 18 let a vedla její Klub mládeže. S žáky školy nacvičila každým rokem dvě divadelní představení, sestavila čítanku a mluvnici pro české doplňovací školy v zahraničí a byla předsedkyní školské komise Společnosti pro vědy a umění. Působila v několika krajanských spolcích a byla členkou zastupitelstva Rady svobodného Československa. Ihned po příchodu do New Yorku byla zvolena jednatelkou Ústředí čs. sokolstva v zahraničí a tuto nejvýše zodpovědnou, časově velmi náročnou a 3 [pageend3]namahavou funkci vykonávala plných 26 let, až do konce roku 1978. Zasloužila se podstatně o úspěch čtyř sletů svobodného zahraničního sokolstva vzorným plněním mnoha úkolů, mezi nimiž bylo psaní ideových a propagačních článků, provolání k sokolskému bratrstvu a ostatní veřejnosti a organizování sbírky na sletový fond. Jen zasvěcený může alespoň částečně hodnotit obrovskou práci, kterou přes čtvrt století vykonala ve své jednatelské činnosti v obtížných poměrech a okolnostech činnosti zahraničního sokolstva s jeho jednotami roztroušenými doslova po celém světě, to nezměrné množství dopisů, zpráv, zápisů, článků a veškeré té drobné, často velmi nevděčné a při tom tak potřebné práce. Byla ve středu činnosti, úspěchů i strastí a starostí sokolského bratrstva. Řadu let se také konaly schůze výboru a předsednictva Ústředí v jejím bytě v New Yorku. Účastnila se velkého počtu sokolských podniků a sletů - v Americe, v Kanadě a v Evropě, přednášela na školách Ústředí, naposledy ještě v r. 1977, společně se starostou Ústředí bratrem dr. Ant. Hřebíkem, v činovnické škole ve Švýcarsku a ve Vídni. Svou dlouholetou vytrvalou příkladnou činností vykonala mnoho záslužné práce ve prospěch rozvoje sokolstva v zahraničí. Za její nedocenitelné zásluhy o činnost sokolskou se jí dostalo nejvyšších poct, jež se mohou příslušníku Sokola dostat: v r. 1976 jí bylo uděleno "čestné uznání Ústředí čs. spokolstva v zahraničí" a v r. 1980 byla zvolena čestnou členkou výboru Ústředí. V r. 1977 po návratu ze schůze výboru Ústředí a následující činovnické školy v Evropě utrpěla těžký úraz páteře, jehož následky se neustále zhoršovaly a působily jí veliké bolesti, které se v posledních dvou letech stupňovaly natolik, že smrt jí byla nakonec vykoupením z dalšího utrpení. Velmi utrpěla také úmrtím jejího syna Františka, který zemřel r. 1986 v Mnichově a s nímž je zde vyobrazena. Přesto, že již od r. 1979 neměla žádnou funkci, stále se živě zajímala o naši sokolskou činnost, sledovala vždy s velikým zájmem přípravy na naše slety a jiné podniky, upřímně se těšila z docílených úspěchů a povzbuzovala k další činnosti vlídným slovem, podnětným článkem a dobrou radou. Pro sokolské a ostatní děti v zahraničí napsala ještě Obrázky z českých dějin, vydané Ústředím v r. 1984. Při rozloučení s ní 14. prosince v New Yorku, vykonal církevní obřad její oblíbený kněz P. Alois Vyoral. Za Sokol New York se rozloučil starosta Východní župy Americké obce sokolské a bývalý starosta Sokola New York bratr Vladislav Slavík, za Radu svobodného Československa její předseda dr. Mojmír Povolný, za Společnost pro vědy a umění dr. Vladimír Dostál, za klub bývalých čs. poslanců dr. Bohumil Bunža, za Ústředí čs. sokolstva v zahraničí bývalý starosta bratr Jan Waldauf z Toronta. Sestra Jarmila Uhlířová má nedocenitelnou zásluhu na skutečnosti, že vzdor zničení sokolské organizace komunisty v zemi jejího vzniku, v Československu, činnost svobodného čs. sokolstva pokračuje úspěšně v zahraničí. Vděčné sokolstvo se sklání v úctě před její světlou památkou, jež zůstane trvale zachována v srdcích sokolských sester a bratří po celém světě. 4 [pageend4]5.-9. Července iqbo ZPRAVODAJSTVÍ VII. SLETU ČS. SOKOLSTVA V ZAHRANIČÍ VII. SLET ČESKOSLOVENSKÉHO SOKOLSTVA V ZAHRANIČ! PAŘÍŽ. FRANCIE Sletový stadion Dějiště hlavního sletového dne v Paříži, v neděli 8. července 1990, bylo sletovým výborem smluvně zajištěno. Bude jím stadion "Stade de Vincennes", který se nachází v pařížském předměstí Vincennes, poněkud na výchoď od středu města. Dopravní spojení na stadion veřejnými dopravními prostředky je velmi výhodné; stadion je dosažitelný pařížskou podzemní dráhou "Metro". Dary na sletový fond. Výkaz darů na sletový fond č. 2.: Švýcarsko: Fr. 100,- Ing. S. Hladík, Dr. L. Jech, Aergarten, R. Kubelík, Kastanienbaum, L. Paukertová, Zeneva. Fr. 50,- Dr. E. Bosley, Lausanne, Dr. J. Flkart, Oberenstringen, Dr.Ing. D. Hubka, Greifensee, Cs. Skaut, Curych, E. Vít, Fislisbach, Dr. J. Sístek. Fr. 30,- Dr.med.vet. P. Hanza, Neuville, Dr. F. Bálek, Nidau, A. Chaloupka, Urdorf, Ing. A. Chládek, Schonbúhl, K. Laube, Langendorf, Dr. E. Sacha, Bern, J. Wolf, Etzelkofen. Fr. 20,- Dr. R. Kohler, Muri, Dr. F. Bříza, Granchen, Ing. Z. Bartoš, Seuzach, Nejmenovaná, Baar, Ing. Bittner, Bern, Dr. C. Bohanes, Lausanne, H. Endler, Bern, P. Fantys, Belmont, D. Havlíček, Pian les Ouates, Dr. K. Hrubý, Basilej, K. Krejčí, St. Gallen, B. Kubešová, Lucern, Z. Lazar, Oberdorf, J. Pohl, Curych, I. Pittner, Win- terthur, M. Rusek, Binningen, Ing. J. Scheidegger-Pippich, Burgdorf, L. Štěpánková, Trimbach, Dr. L. Švestka, Esslingen, Nejmenovaný, Nidau. Fr. 15,- J. Fričová, Zeneva, Dr. P. Bican, Koniz. Fr. 10,- M. Duda, Bern, K. Gelnár, Liestal, M. Duchoslav, Neuenhof, j. Dušková, Zuchwil, J. Fikota, Bern, D. Giitlingová, Basilej, H. Hallmann, Bern, Nejmenovaný, Bern. Všem dárcům srdečně děkujeme. Sbírka pokračuje. Dary na fond přijímají: V Evropě: Dipl.Ing. Stanislav Hladík, Wabersackerstrasse 25, CH-3097 Liebefeld, Švýcarsko. (30-38200-6 Gewerbekasse Bern, "Sokol Abroad" 370 694-413-08). V USA, v Kanadě a z dalších zemí: Otto Stehlík, 1665 Bloor Street East, Apt. 1001, Mississauga, Ontario, Canada L4X 1S4. 5 [pageend5]HOVOŘÍME K SOKOLSKÉ MLÁDEŽI JEDEN A TÝŽ ČLOVĚK Jak alkohol může změnit člověka, dokazuje tento případ. Vypráví se o jednom slavném malíři, že chtěl malovat nevinnost. Dlouho hledal k tomuto obrazu potřebný model, ale žádnou vhodnou tvář nemohl nalézti. Potřeboval tvář, ze které by vyzařovala nevinnost a čistota duše. Dlouho chodil mezi lidem, až spatřil dítě, které plně jeho představě vyhovovalo. Když je vymaloval, pověsil si obraz do své pracovny a kdekdo se mu obdivoval. I on sám, když byl unaven při práci, díval se na obraz, aby mu dodal nové síly a chutě k dalšímu tvoření. Jednou ho napadlo, že by mohl k tomuto obrazu namalovat protějšek, to jest k obrazu nevinnosti obraz viny. Několik let se zabýval tímto plánem, ale nemohl ho uskutečnit, protože stále neměl vhodný vzor. Dlouho hledal tvář, která by se pro tento obraz hodila. Až jednou zašel do vězení a tam viděl člověka, který měl tak hroznou tvář, že se malíř až zachvěl. Jeho obličej byl divoký, pohled zuřivý, oči planoucí - zkrátka tvář zločince. Hned viděl, že nikdo jiný mu nebude vhodnějším modelem pro obraz, který má být pravým opakem nevinnosti. Když obraz namaloval, stalo se toto dílo opět předmětem obdivu. Byly to dvě protivy - na jednom andělská tvář nevinnosti a na druhém ďábelská tvář zločinu. Jaké však bylo malířovo překvapení, když jednoho dne se dověděl životní příběh malovaného vězně a zjistil, že nevinné dítě a zločinec je jedna a táž osoba. Přirozeně, že byl zvědav na to, co bylo příčinou této změny. Byla to jediná věc: alkohol. Stačil však k tomu, aby z nevinného děcka se po letech stal zločinec. Třebaže požívání alkoholu vždy neskončí zločinem, přináší škody na zdraví a kazí i povahu. Poslechněte proto své vedoucí a staňte se abstinenty! Dr. Miluše Waitová. "Alkoholismus oslabuje cit pro spolučlověka, oslabuje víru a důvěru v lidskost. K činorodé lásce k bližnímu, k práci pro bližního, patří čistá mysl a bystrá hlava. Láska k bližnímu a práce pro něj vyžaduje v tomto případě dávati příklad abstinence. Příklad proti příkladu. Příkladem pití hřeší se nejvíce, nejvíce pijáků bylo svedeno příkladem. Žádný člověk nemá přirozenou potřebu alkoholového jedu. Příklad abstinence musí dodávati zvláště inteligenti, neboř ti musí dnes plně znáti význam alkoholismu." T.G. Masaryk: "O etice a alkoholismu". 6 [pageend6]V zimě vzpomínáme na loňské léto... TÁBOR SOKOLSKÉ MLÁDEŽE V EVROPĚ 1988 Zase jednou jsme se sešli... V půl desáté měl autobus odjíždět, všichni už tam byli, děti ze Švýcarska, Holandska a Anglie. My odjíždíme z Curychu a rakouské děti extra z Rakouska Samozřejmě zase jednou čekáme na Mar- celku. Sestra Jordánová odškrtávala účastníky a organizovala nasedání do autobusu podle "blinkajících" a ostatních. Cesta byla tentokráte dlouhá, až k Brenneru, ale před koncem ta radost, když jsme spatřili žlutý poštovní autobus vezoucí vídeňské děti a jejich vedoucí. Zbytek cesty jsme se málem umávali. V táboře už nás očekával náš milý kuchař Míla Brebta s gulášovou polévkou. Při vybalování se chata podobala spíše nějaké pouti. Bylo hodně k povídání, co se v uplynulém roce stalo, ti noví se brzo připojují k nám "starým" táborníkům. První dny jsme se seznamovali s novým okolím a třetí den už jsme šli na první delší výlet k brennerskému jezeru a do městečka Brenner na trh. Cesta zpět byla velice únavná do kopce, ale všichni došli. Druhý den byl odpočinek a menší souboj s krávami o les. Dále byl na programu desetiboj (sportovní), při koupání na koupališti v příšerně studené horské vodě začalo samozřejmě pršet. Ale to nám nevadilo, jen když nám sestra zaplatila zmrzlinu. První táborák v sobotu byl hezký, 6. družstvo složilo nová slova na Andulku šafářovou: "Boženko Jordánová, sokoly nemáš doma...", jistě by se vám také líbila. Dále se pořádaly různé celodenní výlety do St. Jodoku, do Steinachu. Ve středu druhého týdne byly šibřinky, kde táboroví účastníci se změnili v punky, princezny, šašky a jiné potvorky. Nejvíce pozornosti vzbuzoval vídeňský Waluliso (Wasser, Luft, Licht, Sonne), postava známá všem z Vídně, pak Mišák Mickey a Pipi Dlouhá punčocha. Některým "zvědavým rodičům" se to moc líbilo, ale vydrželi jen do 11 hodin, pak padli, děti ovšem vydrželi podstatně déle. Ve čtvrtek byl zase táborák a to už na rozloučenou. Šesté družstvo zase básnilo a všichni si zapamatovali větu: "Utíkejte aspoň trošku, jinak na vás pošlém Božku". To je tak vděk... V pátek byl v chatě velký chaos, všichni shledávali svoje věci, zapisovali adresy, slzy začaly téct a nářek veliký zazníval budovou. To se samozřejmě ještě zvětšilo v sobotu, hlavně když přijel autobus pro ty, kteří jeli do Curychu. Jako každoročně se nikomu nechtělo domů a všichni slibovali, že příští rok zase přijedou. Skončil tábor 1988, byl krásný a my se těšíme na další v roce 1989. Napsaly dorostenky Veronika, Marianna a Johanna. (Původně otištěno ve Vídeňských svobodných listech.) 7 [pageend7]kronika SOKOLSKÁ ULICE V PRAZE Po čtyřleté činnosti Sokola Pražského, usnesla se valná hromada této první sokolské jednoty na valné hromadě konané v neděli 21. října 1866 požádat městskou radu pražskou, aby ulice v níž se nachází tělocvična, byla nazvána Fúgnerovou nebo Sokolskou. Ve smyslu tohoto usnesení podal JUDr. Tomáš černý, náměstek starosty Sokola Pražského, žádost městské radě, aby "ona část ulice hradební, ježto mezi branou žitnou a slepou leží a v níž dům tělocvičné jednoty čp. 1437-11 se nalézá, nazvána byla ulicí Fugnerovou, aneb kdyby sl. radě názvu toho použití se nezdálo, ulicí Sokolskou (Sokolgasse)". Žádost odůvodnil takto: "1. Název ulice hradební jest nejen vůbec, nýbrž i pokud se speciálního užívání týče, neurčitý; vyznačují! se názvem tímto vlastně ulice dvě, totiž ulice táhnoucí se podél hradeb od brány koňské k bráně žitné a ulice jdoucí od brány žitné ku bráně slepé. Vyhledává toho tedy určitost, aby název ulice hradební, který beztoho brzy státi se může anachronismem, budto úplně se vynechal anebo aspoň pouze na jednu z ulic těchto se obmezil. 2. Při pojmenování ulic i v Praze zhusta řízeno je dle toho, kdo byl prvním vlastním vlastníkem nebo vystavitelem vynikajícího domu v ulici (na př. ulice Vodičkova, ulice Stupartská atd.); v ulici mezi branou žitnou a slepou postaven však první a posud jediný značný dům od p. Jindřicha FŮgnera a teprve v roce 1863 postaven a věnován účelům více méně veřejným a tudíž rázu veřejného, jímž zbudovatel jeho trvalý zanechal památník horlivosti vlastenecké a péče o dobro obecné. Nebylo by tedy zajisté nemístno, aby ulice, jejímžto p. Jindřich Fiigner byl takřka prvním obyvatelem, jménem jeho byla nazvána. 3. Po smrti p. Jindřich Fugnera jediný dům ulice, o které mně mluviti, přešel ve vlastnictví tělocvičné jednoty Pražské, tedy ve vlastnictví korporace, jejížto trvání určeno jest na dobu přesahující život jedné nebo druhé generace; skutkem tímto dostalo se budově této tím spíše rázu budovy veřejné, ana ustanovení svému prvotnímu nyní trvale získána a získána mimo to spani- lomyslnou podporou četných a vážených pp. měšťanů Pražských. Tím i četnou každodenní návštěvou všeobecně v známost vešlá budova tato hodí se tedy výborně k určitému a vůbec pochopitelnému vyznačení celé ulice, jakož i skutečně v ústech lidu již nyní nejinak než ulicí Sokolskou se nazývá. Račiž tedy sl. rada městská název tento, který přirozeným způsobem se vyvinul, výslovným schválením svým v platnost přivésti." Tato žádost ze dne 2. března 1867, psaná vlastoručně JUDr. Tomášem černým v Praze 657/III., byla podána radě městské 3. března pod číslem 20.362 a byla z rozkazu purkmistrova magistrátem ze dne 7. března dodána stavebnímu a hospodářskému úřadu s nařízením, aby "o té žádosti ve 24 hodinách zprávu sem podal". Stavební a hospodářský úřad podal 14. března 1867 (čís. jed. 1106) zprá8 [pageend8]vu "dle obdrženého nařízení", ve které uznal důvody žádosti a vřele ji podpořil, "protože nynější název, jak doufati lze, v brzkém čase za příčinou zbourání hradeb docela významu pozbyde. Co se však toho týká, zdali již nyní před zbouráním hradeb řečená část hořejší ulice hradební jinak a jak vlastně nazvána býti má, musí úřad k rozřešení Slavné městské radě ponechati a podotýká tedy jenom, že, ačkoli upříti se nedá, že pan Jindřich Fiigner v této části ulice hradební první dům se značným nákladem vystavěl a takto sobě nejenom okrášlením této ulice, nýbrž i věnováním této budovy skoro výhradně účelům veřejným tělo, mravy a ducha mládeže královského hl. města Prahy ušlechřujícím - nesmírných zásluh získal, zanechaje po sobě trvalý památník horlivosti vlastenecké a péče o dobro obecní, přece název poslednější, totiž ulice Sokolská přiměřenějším se býti zdá, an naznačuje, zda a jaká budova veřejná v téže ulici se nalézá, což nejlepším vodítkem pro cizinu, jež Prahu navštěvuje, jest." Současně magistrát notou ze dne 7. března 1867 uctivě žádal policejní ředitelství v Praze, "aby sem oznámiti ráčilo, zdali proti tomu názvu z ohledu vyšších policie nestává žádné překážky". Policie německým dopisem ze dne 13. března 1867 (č. jed. 4472) oznámila, že proti pojmenování Fugner-Gasse nebo Sokol-Gasse není námitky ("kein Anstand obwaltet"). Magistrát přihlížeje k těmto vyjádřením předložil návrh, "aby k této žádosti bylo svoleno a aby hospodářskému úřadu bylo nařízeno, tuto část ulice na útraty obce pražské s názvem Ulice (Fugnerova neb) Sokolské opatřiti". Rada městská dala 19. března 1867 svolení, "aby tento díl hradební ulice budoucně Sokolská ulice jmenována byla". Podle tohoto povolení "magistrát svolil, aby ona část ulice hradební, ježto mezi branou žitnou a slepou leží a v níž dům, t.j. čp. 1437/11 se nalézá, k žádosti tělocvičné jednoty pražské Sokola nazvána byla ulicí Sokolskou a nařídil městskému úřadu stavebnímu a hospodářskému, aby dosavadní nápis této ulice odstranil a na místo jeho onu část hradební ulice, ježto mezi branou žitnou a slepou leží, na obou koncích přiměřenějším nápisem 'Ulice Sokolská (Sokolgasse)' v obou řečích zemských opatřil". O tomto rozhodnutí byly vyrozuměny notou ze dne 20. března 1867 "všecky úřady obecní (o čemž se věděti dává) a úřady státní i farní úřad u sv. Štěpána (o čemž magistrát s úctou věděti dává)". Bylo tudíž žádosti jednoty pražské vyhověno v krátkém čase 18 dnů, což na tehdejší dobu, vyznačující se nekonečným jednáním byrokracie, byl přímo rekordní čas. (Podle F. Maška v časopise Sokol, č. 2, roč. 66.) ZAHÁJILI JSME NOVÝ ROČNÍK - ZAPLATILI JSTE PŘEDPLATNÉ? Předplatné se PŘED plácí. A kdo rychle dává, dvakrát dává... 9 [pageend9]FRANTIŠEK S. PROCHÁZKA Před 50 lety, 28. ledna 1939, zemřel význačný básník a upřímný vyznavač sokolské myšlenky bratr František Serafínský Procházka. Narodil se 15. ledna 1861 v Náměšti u Olomouce, po dvouletém pobytu v semináři absolvoval filosoficku fakultu v Praze a poté učiteloval na pražských předměstích, v Zižkově, ve Strašnicích a ve Vršovicích. Stal se pak redaktorem časopisu "Malý čtenář" ve Vilímkově nakladatelství a r. 1900 byl ustanoven městským knihovníkem na Královských Vinohradech. Jeho literární tvorba byla velmi bohatá: četné spisy pro mládež (také pod pseudonymem Václav Budovec), různé obory básnické od epigramu a písniček až k dílu "Král Ječmínek", divadelní hra "Přástky", překlady světových děl. Mezi jeho četné spisy patří: Česká lyrika, Česká epika, Mistr Jan Hus, Dvě romance, Zpěvy mladosti, Hradčanské písničky, Třešničky, Příběhy a osudy, Kvetoucí dnové, Černý orel, Vosy. Pro děti: Slunečko, Lučina, Družky, Veselý sok, Duha, Pestří motýli, Obžinky, Višně, Dětské divadelní hry. V oboru poesie pro mládež se stal skutečným klasikem, spojiv obratně humor i lehkou svěžest verše. Písničkami v národním tónu v době, kdy vlastenectví bylo pokládáno za přežilé, sílil českého člověka, aby v těžkých chvílích nezmalomyslněl, ale vytrval a věřil, že bude jednou zase lépe. V desetiletí před první světovou válkou se stal předním básnickým mluvčím české svobody a kritický zrak národní si zachoval i po válce, kde neváhal tepat nezdravé literární kazy a poměry ve veřejném životě z obav před následky rozmanitých zvráceností. Správně o něm napsal K. Horký: "Procházkovo pero tak jako Nerudovo a Čechovo dovedlo povznášet vlastenecké vědomí, burcovat* ale také dovedlo pranýřovat každou národní slabost, bít osobní bezcharakternost a zbabělost, pronásledovat sarkasmem a pohrdáním každou měkkost páteře, zápasit proti malodušnosti." Byl v kruhu zakladatelů časopisu "Zvon", který řadu let redigoval a byl také předsedou spolku spisovatelů "Máj". Byl oddaným sokolem. Sokolstvu věřil a byl pevně přesvědčen, že ani v nejtěžších poměrech se od svého poslání neuchýlí a bude národu stále pevnou záštitou. Bolestně se ho dotýkalo, když někteří popřevratoví členové se snažili dáti Sokolu směr proti duchu Tyršovu. Jest známo, že sokolský odznak "Na stráž" pokládal za občanské vyznamenání a s hrdostí jej nosil. Pietou k velké sokolské myšlence je prodchnut jeho jubilejní soubor 32 sokolských básní "Tyršův čin", vydaný nákladem Československé obce sokolské v r. 1932; velebil v něm Tyršovu ideu a radoval se z jejího rozmachu. Tyrš byl jemu geniem, který značně vynikal ve své době a dovedl dáti národu jako málokdo. V Renatě Tyršové spatřoval vzácnou ženu, která krásně plnila odkazy svého manžela a otce a byla živým svědomím svého národa, ke kterému dovedla promluviti vždy včas a nebojácně. I jeho závěř odpovídala plně jeho snahám. Autorská práva věnoval spolku spisovatelů Máj k doplnění pensijního základu a jeho bohatá knihovna měla být prodána Svatoborem k ustavení ceny, jíž se měla každoročně odměňovat nejhodnotnější báseň v duchu národním. Národ ztratil 28. ledna 1939 vzorného syna, krále písní, sokolstvo ztratilo člena dokonale znalého sokolského poslání. 10 [pageend10]bÁs n ík h v ie z d o s l a v Začátkem února si letos připomínáme 140. narozenin největšího představitele slovenské poesie, básníka Hviezdoslava, který byl také upřímným vyznavačem a hlasatelem bratrského svazku Čechů a Slováků. Hviezdoslav, pravým jménem Pavel Országh, se narodil 2. Qnora 1849 v rázovité oravské dědině Vysním Kubíně. Rodiče pozemskými statky neoplývali, ale rodinný život se vyznačoval hlubokou biblickou zbožností, neomezenou úctou k pravdě a vzájemnou láskou až k sebeobětování. Do školy chodil ve Vysním Kubíně a v Leštinách a na madarském gymnásiu v Kežmaroku kde, jak později sám vzpoměl, byl téměř úplně pomadarštěn, madarsky myslel a když přišel na prázdniny domů, těžce se slovenský domlouval. Zastyděl se nad touto skutečností a pilnou četbou děl Sládkových a Kollárových stal se uvědomělým Slovákem; jako devatenáctiletý student vydal v Senici r. 1868 své první básně s názvem "Básnické prviesenky Jozefa Zbranského". Po dokončení studií práv působil v Dolním Kubíně, Turč. Sv. Martině a v Senici a po sňatku s dcerou dolnokubínského seniora zahájil advokátní praksi v Náme- stově v severní Oravě, kde zůstal až do r. 1899. Dospěv k vlastnímu básnickému výrazu, počal Hviezdoslav od r. 1881 otiskovati své lyrické básně a ukázky epické tvorby v "Slovenských pohíadech". Lyrická žeň Hviezdoslavova obsahuje řadu sbírek jako "Žalmy a hymny", "Sonety", "V pamař", tři cykly "Letorosty"; ve všech se ozývají vzpomínky na domov a horoucí láska ke krásám rodné země a k slovenskému lidu, jehož smutný úděl sdílel s celou vroucností své jemnocitné duše. K jeho lyrické tvorbě se druží také knížka "Krvavé sonety", které jsou výkřikem básníkovy mučené duše nad hrůzami válečnými a úzkostí o budoucnost národa. Láska k rodné zemi a slovenskému národu vedla jej k bedlivému pozorování života lidu, jeho zvyků, radostí i utrpení a z nich tvořil rozsáhlé skladby epické v nichž klasicky zachytil rytmus slovenské duše. Patří mezi ně "Hajníkova žena", rodinné kronika zeman- ského rodu "Ežo Vlkolinský" a "Gábor Vlkolinský". Z vroucího náboženského cítění a intimního vztahu k bibli vznikly jeho básně s biblickými náměty "Agar" a "Ráchel" a ve scénické formě "Kain" a "Sen Šalamounův" a dramatická skladba "Heroides a Herodias". Přeložil také klasická díla Shakespearova, Goethova a Schillerova, Madachovova a Puškinova. Hviezdoslav se dožil osvobození národa z madarského područí, k jehož dosažení pracoval jako buditel, utěšitel i věštec svého lidu. Pevně věřil, že k němu dojde jen ve společenství s Čechy a viděl velikou naději v myšlence sokolské. Stal se jedním z nejvěrnějších vyznavačů Tyršových a Fugnerových ideálů na Slovensku a po osvobození byl také jedním z prvních, kteří se při zakládání sokolských jednot na Slovensku přihlásil pod prapor sokolský. V roce 1919 svou procítěnou básní dokumentoval statečný zásah sokolských čet na ochranu bratří Slováků proti Madarům. Krátce před svou smrtí hledal ještě úlevy v Praze, kam se vždycky tě- šíval. Nebylo však léku ani pomoci a dne 8. listopadu 1921 dotlouklo zlaté srdce velkého básníka, které lži a přetvářky v životě nepoznalo. Vzpomínáme letos světlé a nehynoucí památky básníka Hviezdoslava nejen jako bratra Sokola ale i jako zářivý příklad ryzího slovenského vlastenectví. Boh. Vavroušek. 11 [pageend11]HLÍDKA VZDĚLÁVACÍ VZDĚLÁVACÍ PŘEDNÁŠKY Osvědčeným prostředkem vzdělávací činnosti v Sokole jsou přednášky. Nejvhodnější doba pro ně je od konce září do konce března. Přednáška musí být včas oznámena pozvánkami, plakátky, letáčky, oznámkami v tisku, v místech, kde jsou krajanské rozhlasové nebo televisní pořady, oznámením ve vysílání těchto pořadů. Jinde se osvědčují pozvání telefonické (každý člen pozve určitý počet osob ve svém okruhu přátel). Místo přednášky: nejlépe ovšem sokolovna. Když není, tedy škola, místnost v krajanském středisku, v budově jiného spolku, nebo v jiné veřejné budově. Hospoda jen z nouze a výčep nikdy; tam se nedá mluvit o Masarykovi, Husovi, odboji. Vstupné žádné - nejvýš dobrovolný příspěvek. Za velmi nevhodné považujeme, aby se při přednášce prodávaly různé knížky a brožury, třeba byly i řečníkovy. Název a obsah přednášky má být vždy v nějaké úzké souvislosti se so- kolstvím! Přednášky jsou sokolské, zdravotnické a jiné. Nepůjde-li o náměty jen sokolské, je někdy vhodné se k uspořádání přednášky spojit s nějakým jiným spolkem, organizací, na příklad s Cs. obcí legionářskou, Společností pro vědy a umění. Ale i když je to přednáška jen sokolská, má se uspořádat jako veřejná, aby přišli i nečlenové. Dobrá přednáška je výbornou propagací jednoty a sokolství vůbec. Výběr řečníka je věc velice důležitá. Vzdělavatel nemusí (ani nemá!) odmluvit všechno sám. Důležité je pozvat řečníky, kteří jsou odborníky a dokonale znají látku přednášky, a takové, kteří dovedou i upoutat. Přednáška by neměla být nikdy delší než tři čtvrti hodiny; není ale pro řečníka příjemné, je-li hned při příchodu přivítán otázkou: "... ale dlouho to trvat nebude, že ne?" Důležité je také si zajistit posluchače a zajistit jejich přítomnost včas - je trapné, když řečník přijde na přednášku první. Způsob proslovu přednášky je čtverý. Jde-li o přednášku, kde záleží na každém slově, vypracuje si ji řečník slovně a pak ji z předlohy doslova přednese (nikoli přečte - pouhé jednotvárné čtení posluchače uspává). Řečník si může také přednášku napsat a naučit se ji zpaměti, což vyžaduje mnoho času a bezvadné paměti. Nejčastější způsob je, že si řečník poznamená body a podle nich volně mluví. Je to způsob nejpůsobivější, protože řečník má oporu v poznámkách, nemusí mít strach, že mu paměř vypoví, může vyklad zpestřit okamžitým nápadem. Někteří řečníci dovedou mluvit bez přípravy a bez poznámek (spatra). To však dokáže málokdo. Po každé přednášce by měl být rozhovor. Ale nesmí skončit nezdarem, proto je vždy nutné se zeptat řečníka, zda si přeje po přednášce rozhovoru. Ale vždycky je lepší plodné rozčilení než mrtvý klid po přednášce. (Podle příručky pro vzdělavatele sokolských jednot.) 12 [pageend12]HUDBA + FILM + DOBRODRUŽSTVÍ = EDUARD INGRIŠ 11. únor je datum narozenin úspěšného populárního hudebního skladatele, divadelního a filmového herce a režiséra bratra Eduarda Ingriše, jehož zásluhou byl zachován film XI. všesokolského sletu v Praze r. 1948; vzácný filmový záznam přenesl na videokazetu a tím jej zachoval budoucnosti. Bratr Ingriš pochází ze Zlonic, kde se narodil do muzikantské rodiny; otec účinkoval v symfonickém orchestru pražských železničářů, matka byla znamenitou klavíristkou. Po studiích na Státní hudební konservatoři byl na krátko učitelem na školách v Dolních Počernicích a v Líbeznících, záhy však přešel do divadla a působil jako zpěvák a operetní herec v Snížkově divadle "Na Slupi". Byl pak plných 20 let oblíbeným písničkářem, libretistou a ope- retním dirigentem v Snížkově divadle a v dalších pražských i mimopražských divadlech, také ve smíchovské Aréně a v karlínském Varieté. Jako první řídil operetu Rudolfa Frimla "Katinka", kterou režíroval Frimlův švagr Karel Hašler. Složil přes 60 revuálních operet a hudebních komedií; největší úspěch s jeho hudbou dosáhlo Snížkovo "Rozmarné divadlo". Složil symfonickou hudbu pro 11 filmů, včetně amerického "The Gallent One". Složil také přes 600 (!) písní a chansonů, mezi nimi známou píseň opěvující Niagaru ("Do vod Nia- gary hledí tulák starý...") a sokolský pochod "Sokolové, sokolíci". Delší dobou jej lákala cizina, zejména Jižní Amerika a po válce, před vánoci r. 1947, se vydal na cestu do Argentiny. Přes Francii, severní Afriku se dostal do Brazílie, kde však následkem komunistického puče v Praze v únoru 1948 se stal jeho cestovní pas neplatným a vláda diktátora Perona jej do Argentiny nepustila. Po delší době se mu podařilo dostat povolení k pobytu v Peru, kde zůstal 12 let; pracoval jako filmový skladatel a dirigent Státního peruánského symfonického orchestru a založil si vlastní filmovou produkci dobrodružných filmů pro americká televizní studia v Hollywoodu. Při natáčení jednoho z těchto filmů v jihoamerické džungli byl napaden divokou pumou; byl zachráněn filmovou kamerou, která padla mezi něj a šelmu. Jeho pomocník, kameraman, byl však těžce zraněn a když v nemocnici po probuzení neviděl Ingriše řekl novinářům, že Ingriš při útoku pumy zahynul. Tuto zprávu převzaly další sdělovací prostředky a tak se stalo, že rozhlas Svobodné Evropy vysílal jeho nekrolog a také krajanský "Nový domov" v Torontě z 3. listopadu 1953 přinesl zprávu o jeho úmrtí. Ani tato příhoda jej však neodradila od dalších dobrodružství. Aby potvrdil teorii norského mořeplavce Thora Heyerdahla, že dávní obyvatelé západního pobřeží Jižní Ameriky mohli plavbou na voru dosáhnout polynéských ostrovů, podnikl dvě cesty vorem Tichým oceánem a dostal se proudem do Polynésie k Tahiti. Obě krajně dobrodružné cesty zfilmoval; film, vyznamenaný I. cenou na filmovém festivalu v Laguna Beach v Kalifornii, byl shlédnut miliony lidí v televizních pořadech v jižní a severní Americe. V r. 1962 opustil Peru, po krátkém pobytu v Mexiku, kde filmoval svoji operetu "Kolumbinu", pokračoval do Spojených států a působil úspěšně několik let v Hollywoodu, kde natočil několik dalších filmů a tvořil hudbu pro operety vysílané rozhlasem a televisí. Bratr Ingriš žije se svou manželkou Ninou, roz. Karpuškinovou, zpěvačkou a filmovou herečkou, v horském domově v South Lake Tahoe v Kalifornii. Do mnoha dalších let mu přejeme hodně pevného zdraví. 13 [pageend13]SOKOLSKÝ TĚLOCVIK LYŽOVANÍ - I PRO STARŠÍ JEŠTĚ POŽITEK? Bernhard Zoder Nabídka na sjezdovky, běžecké dráhy, lanovky a výzbroj, správně vyškolené učitele a různé lyžařské školy, to je dnes ve všech zemích samozřejmé. A z tohoto důvodu je možné, aby i starší lidé provozovali i nadále lyžování. Bohužel, mnozí mají strach před pádem. A to právem. Ve stáří mění kosti svoji strukturu a mohou tím pádem se zlomit i při velmi malém nepřirozeném pádu, poloze, i při velmi malé síle nebo prudkosti. Ale to neznamená zanechat lyžování. Když se cílevědomě na zimní sezónu v tělocvičně připravím a pak v terénu myslím na to, že mi už není dvacet, mohu ještě dlouho využívat slasti a radosti zimních sportů. Když někdo umí lyžovat v mládí, umí lyžovat i ve stáří, pouze si musí uvědomit, že: a) ve stáří ztrácí pohyblivost, b) není již tak silný a nemá takovou výdrž, c) celkově nemá takovou kondici. Mohu z toho vyvodit pro praxi hodně doporučení, ale pro starší lidi to má ohromný význam: 1) Po ránu nebo po delší autojízdě potřebují starší lidé delší dobu, než se dostanou "do jízdy". 2) Reakce a pohyblivost je ve stáří omezenější. Dávejte proto přednost lyžování při lepší viditelnosti a při lepších sněhových podmínkách. 3) Silové sjezdovky přenechme mladším. A když přesto jdeme na sjezd, jezděme kratší úseky a dělejme delší přestávky. 4) Pozor při lyžování, když jsou větší mrazy. 5) Starší lidé mají být na pozoru. Pamatujme na známé přísloví "kdo nic nedělá, zarůstá". Jenom pravidelnost různých cvičení a vytrvalost přináší úspěch. A to před sezonou! 6) Ti starší lidé, kteří mají neustále problémy s bolestí zad a kloubů, měli by lyžování jako takové úplně zanechat a raději běhat na běžkách. Zde je na každý pád risiko upadnutí menší. Úspěch pro zdraví je při běhání zaručený - zlepší se vytrvalost a lepší srdeční, krevní oběh. Předcházíme tím různým srdečním a krevním nemocem. Budme k sobě upřímní a čestní, pročpak se pokoušet vyrovnat těm mladým? Mysleme na to, že i když jsme to uměli jako mladí, ve stáří to již tak nejde, a kondiční zátěž není v relaci s pohyblivostí. Mnoho zdaru v novém roce na sněžné dráze! A na shledanou na IV. zimních sletových hrách 24.-26. února 1989 v St. Ulrichu! 14 [pageend14]Marie Provazníkové ABY BYLOJASNO Jan Vrcovský to byl SOKOL V kapitole "Zimní sletové hry a puč", popisuje sestra Provazníkové také průběh schůze předsednictva COS konané ve středu 25. února 1948 tímto krátkým odstavcem: "Ve středu se konala pravidelná schůze předsednictva, ve které bylo oznámeno, že president přijal demisi demokratických ministrů a pověřil komunistu Gottwalda sestavením nové vlády. Hřebík byl nesmírně vzrušen, obracel se ted už otevřeně, před celým předsednictvem, ke komunistovi Blažkovi s otázkou: 'Co mám dělat, já vystoupím ze strany, co mám dělat?' Blažek se na něj ani nepodíval. Starosta také oznámil, že deputace COS se už k presidentovi nedostala, vůbec nebyla k němu připuštěna a mohla se s ním dorozumívat jen prostřednictvím kancléře Smutného." (Strana 213). K dokreslení tehdejších poměrů a atmosféry je poučné si přečíst, jak o této schůzi referoval sokolskému členstvu tehdejší úřední sokolský tisk. Sokolský věstník z 15.. dubna 1948 obsahoval článek, nadepsaný "Aby bylo jasno", jehož autorem byl Viktor Heller, člen předsednictva COS, který se v únoru stal jednatelem Ústředního akčního výboru Sokola: "Denní pošta přináší stále množství dopisů, v nichž pisatelé podepsaní i nepodepsaní vyslovují podiv nad některými událostmi v Sokole. Jako jeden z těch, který byl od počátku svědkem všeho dění a změn, které nastaly, považuji za svoji povinnost říci pisatelům i těm, kteří nám sice nepíší, ale o těchto otázkách hovoří, několik otevřených a upřímně míněných slov. Únorové události nás zastihly vlastně při Zimních hrách ve Vysokých Tatrách. Tam jsme byli vzdáleni rušných událostí pražských a jen rozhlas nám říkal, oč v podstatě jde. Krátce po příjezdu do Prahy byl ustaven akční výbor COS. Den před ustavením AV zasedalo předsednictvo COS. Bylo to přesně 25. února 1948 - večer poté, kdy president republiky podepsal sestavení nové vlády obrozené NF. Schůze předsednictva začala v 17.30 hodin a trvala až do 1 hodiny po půlnoci. Jistě nepřeháním, řeknu-li, že to byla jedna z nejkrásnějších schůzí, jakou jsem kdy ve svém životě zažil. Všichni přítomní, bratři i sestry, se podívali s otevřenýma očima na události současné doby a upřímně, bez jakýchkoliv postranních úmyslů, řešili současné události. Z celkové debaty bylo všem jasné asi toto: Bylo by chybou domnívat se, že události, které nastaly, jsou výsledkem bojů mezi národními socialisty a komunisty nebo dokonce mezi některými osobami v těchto táborech. Všem bylo jasné, že jde o boj dvou světů, z nichž 15 [pageend15]na jedné straně je kapitalistický Západ, representovaný Spojenými státy a na druhé socialistický Východ, v čele se Sovětským svazem. Proti sobě stojí dva světové tábory: kapitalismus a socialismus. I kdybychom se nechtěli dívat na události takto, bylo všem jasné, že rozřešením by byla snad jedině válka. Tu si nemůže nikdo z našeho národa přáti, už proto, že bychom sotva dovedli si představit její průběh a konce. A všem bylo jasné: kdyby v této válce vyhrál Západ - zvedne se znovu Německo. A zvedne-li se Německo - je veta po našem národě. Už proto je jen a jedině naše místo na východě, ve svazku slovanských národů a pod mocnou ochranou Sovětského svazu. A když si všichni členové předsednictva dále ujasnili, že socialismus je na vítězném pochodu světem, že kapitalistický svět patří nenávratně minulosti, tu bylo i rozhodování usnadněno. Sokolstvo se postavilo jasně za vládu Klementa Gottwalda, a to důsledně a své rozhodnutí dalo na jevo zvláštním prohlášením. Všechen další vývoj je důsledkem jasného postoje, který zaujalo vedení COS, a jistě nebude na škodu, dodám-li ještě několik úvahových poznámek. Činovníci Obce sokolské měli zde dvojí možnost: 1. resignovat na místa nebo 2. setrvat a státi se kladnou složkou budovatelské práce na nejširších podkladech, jaké kdy byly Sokolstvu dány. Nebylo činovníka, který by se nevracel v těchto pohnutých dnech den jak den k Tyršovi. Všichni jsme pročítali i několikráte denně Tyršův "Okol, směr a cíl" a radili se s ním. A tak zatím, co nám říkal Tyrš "Kde stanutí - tam smrt", jsme uvažovali asi takto: Po plných 86 let generace našich předků budovala organisaci, která se dnes rozrostla na milion příslušníků. Nejlepší lidé stáli v hlavách i nižších složkách sokolského života a Sokol si získal za celá ta desetiletí v národě úctu a vážnost. Tisíce mrtvých zaplatilo své sokolství životy, tisíce pozůstalých zbylo v našem středu a tisíce a tisíce bratří a sester bylo pro věc sokolskou žalářováno. Je vůbec možné, abychom my dnes, po 86 letech gigantické práce pro národ a stát, zradili toto dílo? Odejít - to je snadné a pohodlné. Ale jak bychom si zodpověděli své rozhodnutí před dějinami? Když jsme si ujasnili takto všechno pěkně v bratrské shodě, a po uvážení všech možných i nemožných okolností, rozhodli jsme se zůstat na svých místech a pracovat ještě usilovněji než dosud ve prospěch Sokolstva, národa a celé naší milované vlasti... Budeme pracovat pro celek všude tam, kam nás osud postaví. A jestliže říká br. starosta Truhlář, že bude-li třeba a v zájmu věci sokolské, aby v Tyršově domě zametal schody, že je zametat bude - věřte, sestry a bratři, že i my je rádi budeme zametat, bude-li to v zájmu věci sokolské. Dějiny nám řeknou, zda naše rozhodnutí bylo správné. My jsme přesvědčeni, že to bylo jedině možné! A jestliže další události nám přinesly sjednocení veškeré tělovýchovy v Sokole a COS se svými organisačními složkami se stala základnou pro sjednocení, pak už jen toto rozhodnutí nás naplňuje přesvědčením, že jsme jednali dobře... Bylo by chybou, sestry a bratři, kdybychom si nemohli povědět o všech těchto věcech otevřená slova. Něco zakrývat a po straně šuškat - to není to pravé. Se vším se musíme čestně a otevřeně vypořádat - opravdu po sokolsku. 16 [pageend16]A zSvěrem: stojíme před sletem. To je náš prvý a dnes nejdůležitější úkol. Všemi silami se přičiníme o jeho zdar. Neříkejte, že komunistům jen sehrajeme divadlo a pak půjdem. Tak by neměl nikdo z vás nejenom mluvit, ale ani uvažovat!" Pro doplnění a dokreslení tehdejšího sokolského zpravodajství, cituji ještě zprávu uvedenou ve stejném vydání Sokolského věstníku, v jeho úřední části, nadepsanou "M. Provazníkova členkou presidia ÚAV Sokola": "Ústřední akční výbor NF doporučil ÚAV Sokola, aby přizval do svého předsednictva tělovýchovnou odbornici a náčelnici COS Marii Provazníkovou. Její přijetí bylo samozřejmě jednomyslné a tak vedle vedoucí dívčího internátu ze Zlína s. M. Rejhonové je s. náčelnice další ženou, která řídí sjed- nocovací práce v nejvyšším orgánu." Čtenář této zprávy se mohl domnívat, že sestra Provazníkové se plně účastnila činnosti akčního výboru, už vzhledem k rafinovaně vsunutým dodatkem ve zprávě, že je další ženou, která "řídí" sjednocovací práce v nejvyšším orgánu, t.j. v předsednictvu Ústředního akčního výboru Sokola. Sestra Provazníkové tuto věc ovšem uvádí na správnou míru ve své knize: "Po vstupu COS do Národní fronty bylo do akčního výboru Národní fronty zařazeno celé presidium nového předsednictva COS. Přesto, že jsem nikdy nebyla do žádné schůze pozvána a nikdy se žádné nezúčastnila, objevilo se v některých zprávách Národní fronty moje jméno mezi ostatními jmény členů předsednictva COS." (Strana 214). Není ovšem divu, že následkem zpravodajství v Sokolském věstníku bylo sokolské členstvo dokonale zmateno a krajně rozhořčeno nad jednáním předsednictva COS. Sestra Provazníkové ve své knize, v kapitole "Po puči", to jasně popisuje: "Když byla oznámena změna vlády a akční výbory byly utvořeny i v Sokole, rozhořčení členstva bylo tak veliké, že v mnohých jednotách byl zastaven nácvik na slet. Bratři a sestry žádali, aby byl slet odvolán, a když viděli marnost takového požadavku, měli v úmyslu slet zmařit neúčastí. Uvažovali jsme o tom také v důvěrných rozhovorech s těmi, kterým jsme věřili. Věděli jsme, že komunistické vládě nesmírně záleží na konání sletu - chtěla tím ukázat světu, že se u nás "nic nestalo". Vždyř Sokolové pořádají slet! Na tom jsme ovšem my zájem neměli, byly však jiné důvody pro pokračování ve sletových přípravách." (Strana 216.) "... bylo jasno, že Sokol po puči dlouho nepřežije. Když přes přípravy na slet, který si přála jak strana tak vláda, si troufali na tak drastické zásahy akčních výborů, co budou dělat po sletu, až pominou ohledy na jeho úspěchy? Bylo mí jasné, že XI. slet bude rozloučení se Sokolem na dlouhou dobu, jejíž délku jsme nemohli odhadnout. Ale aí bude jakkoliv dlouhá, chtěla jsem, aby to bylo rozloučení slavné a nezapomenutelné. Přála jsem si, aby vzpomínky na tento poslední slet před nástupem temna udržely v myslích pamětníků víru ve všechno, k čemu nás Sokol vedl a víru v konečné vítězství hodnot, ke kterým nás vychovával. A kdyby čekání mělo být delší než naše životy, přála jsem si, aby pamětníci tohoto sletu přenášeli svou víru a lásku na své děti vyprávěním o jeho kráse. Proto jsem chtěla mít slet a proto jsem ho chtěla mít co nejkrásnější a nejslavnější. Dohodli jsme se tedy, že budeme v přípravách na slet pokračovat; přibyl k nim te3 ještě úkol, přesvědčovat cvičící a pracovníky obrovské sletové organizace. Nakonec se i to podařilo, ale v dalších přípravách už nebyla ta radost, ta spontánnost, jako dříve." (Strana 218.) 17 [pageend17]HLAS DOMOVA "NAŠlM HLASŮM' V letních měsících se návštěvnici z Československa dostal do rukou výtisk torontských "Našich hlasů" s hanopisem J. Vrány o knize sestry Provazníkové "To byl Sokol". Návštěvnice, bývalá sokolka, reagovala na článek dopisem redakci Našich hlasů; jejich vydavatel a redaktor pan M. Komínek jej odmítl otisknout (tak jako odmítl otisknout všechny další příspěvky zaslané k článku J. Vrány). Otiskujeme jej proto zde. "Nevím, za čí hlasy se vydáváte. Jsem návštěvnice z vlasti na americkém kontinentě a byla jsem doslova vychována od kolébky sokolským prostředím. Nejen moji rodiče, ale i oba dědové byli sokolskými činovníky. Mého otce jako sokolského odbojáře popravili Němci. Po svém příjezdu na návštěvu USA jsem si s radostí přečetla knížku Marie Provazníkové 'To byl Sokol', i u nás doma dlouho očekávanou. Protože jsem ji četla s láskou k Sokolu, pochopila jsem, že letmé zmínky o nedostacích některých činovníků jsou tam uvedeny podle zásady autorčiny přímé povahy 'nelakovat na růžovo'. Přiznat, že i ty nejčistší ideály mohou být zneuctěny naší lidsky přirozenou pokřiveností, aniž by to mohlo být k hanbě ideám. A připomenout těm, kdo přijdou po ní nutnost výhradní služby demokracii, Tyršem tak zřetelně vytčené v jeho článku 'Náš úkol, směr a cíl'. Ze vždycky půjde o to, uchovat si rovnou páteř a nepodlehnout touze po pohodlí, moci a slávě. Zkrátka všechna autorčina upozornění na vratký charakter některých jejích spolupracovníků jsem brala jako určité memento, které však nemůže nikdy překrýt hodnotu a význam sokolství pro náš národ a vznik republiky. Dnes se mi ale dostal do rukou váš 'plátek' - zlobte se či nezlobte, ale úroveň vašeho listu nemohu označit jinak. A v něm zlý, znevažující a urážlivý článek o knize Marie Provazníkové. Kdo je pan Josef Vrána, že mu stálo za to vyhledat na deseti stránkách z dvěstěpadesátí stran knihy několik vět, které mu umožnily zostouzet sokolskou myšlenku na víc jak polovině novinové stránky? čím mu Sokol ublížil? čím ho urazila autorka, že si tak dovoluje urážet ji, skoro stoletou! Co jemu dává právo 'hodit kamenem'? Která organizace neměla nikdy ve svých řadách činovníky, kteří ve svém osobním pojetí jejího ideálu víc škodili, než pomáhali? Nebo kterým šlo v době rozkvětu té které společnosti o získání osobní slávy. Vždyř i téměř celému světu drahé poselství Kristovo mělo v průběhu staletí tolik křivých hlasatelů, kteří za sebou nechávali v Jeho jménu potoky prolité krve - a přece nikdo aspoň trochu moudrý netvrdí, že křesťanství je zlo! K některý invektivám se chci vyjádřit konkrétně. Nebudu mluvit o činovnících, kteří pro rozpoznané chyby nebyli zvoleni pro další období, nebudu hájit ty, kteří v hitlerovských koncentrácích podlehli tam dobře organizované komunistické propagandě, ani ty, kteří snad funkce přijímali jako stupeň ke splnění svých politických ambicí. Jde mi o autorku, o jejíž píli, zodpovědnosti ani odbornosti není a nemůže být nejmenších pochyb. Její knížka si nečiní nárok na funkci historické učebnice, jsou to paměti. A ty, jako každá memoárová literatura, mají právo subjektivity. Marie Provazníkově nám říká, jak ona sokolství cítila, viděla a prožívala. Jak ji v její lásce k Tyršovým ideám vadilo každé jejich nepochopení a zneužití, o 18 [pageend18]nichž se ve své knize také zmiňuje. Ale ani pan Vrána ve své snaze hanobit sokolství a překážet a podrývat jeho snahy v zahraničí, nenašel tvrdé soudy sestry náčelnice na více než deseti stránkách její knížky. Při četbě stránky 123 se zapoměl podívat na stranu předcházející a neví tedy, že Milada Malá už po dvě funkční období žádala Marii Provazníkovou o převzetí funkce náčelnice ČOS, ale ona ji přijala až v roce 1931, kdy nabyla dostatek zkušeností jako místonáčelnice a kdy její jediné dceři bylo 20 let (tolik k poznámce o rodině). Jestliže pak radila těm, kteří k ní pro radu přišli, mluví to o jejím smyslu pro součinnost, ne o jejím diktátorství. Nejdúležitější však je, že přes různost dílčích názorů v předsednictvu ČOS, sokolstvo jako takové dovedlo stmelit své řady, dovedlo zachovat svou jednotu za nejtěžších podmínek, a když bylo krůtě umlčeno před čtyřiceti lety doma, uchovává Tyršovy tradice i ve svém roztroušení po celém světě, aby jednou mohlo pomoci i nám doma rozvinout starý sokolský prapor nad novými sokolskými šiky. Sebečernější Vrána sokolímu vzletu nezabrání. Ale nejvíce mne, jako návštěvnici svobodné ciziny z domova bolí vzájemné osočování různých skupin emigrantů, ke kterému patří i zmíněný článek. Jak asi by takoví Vránové žili u nás doma se svou nenávistí, to se bojím domyslet. Doufám, že i tento článek bude součástí některého čísla 'Našich hlasů'. Sokolka z domova. " "... nyní není Sokola v jeho vlasti; sokolství se uchovává jen v srdcích věrných sester a bratří. Žijí jen drobné odnože Sokola ve svobodném světě. Na těch je, aby udržely živou Tyršovu myšlenku, která tolik dala národu a které mu ještě bude třeba. Věčně budou platit slova Tyršova, že jen národ tělesně zdatný, duševně vyspělý a mravně silný uhájí své právo na život... Tyrš vedl svůj národ k svobodě vytrvalým, neustávajícím působením na generace, jímž přetvářel fysický i mravní habitus národa. Všechny vnější úspěchy, slety, legie, osvobození, byly jen výsledkem výchovy širokých vrstev ke službě národu. Základním znakem této výchovy je vytváření myslícího, činorodého člověka, kterému demokracie není jen heslem, ale způsobem života. Sokol nepotlačuje individualitu, naopak odkrýváním a rozvíjením osobních schopností vytváří silné jedince, které spojuje v celek myšlenka. Rozdíly stavu, vzdělání, náboženství a politického názoru nestírá, nepřehlíží; učí uznávat je a ctít právo každého na vlastní přesvědčení a vlastní způsob života; ale stále připomíná, že nad touto rozmanitostí, nad tím co nás rozlišuje a dělí je to, co je všem společné - národ a vlast. Po stu letech je sokolská myšlenka stejně živá, stejně platná, stejně potřebná jako v den svého zrodu. Ještě potřebnější bude, až se rozhodne dnešní světový boj, aby národu svítila na cestu do nového života. Přáli bychom si, aby vzpomínka stoletého působení rozdmýchla její plamen do nového žáru, aby zapálila všechna československá srdce jako v oné požehnané chvíli - před sto lety dne 16. února 1862. Marie ProvazníkovÁ: Sto let Sokola (Washington 1962.) 19 [pageend19]UŽ TO NENÍ SOKOL? (Úryvky z tří dopisů, dvou bratří a jedné sestry.) "... Přečetl jsem si knihu To byl Sokol a kritika mnohých bratr! v n! je nemístná... Jako 14ti lety dorostenec jsem cvičil na X. slete a v průvodu jsem pouze zahlédl starostu Bukovského. Jako miliony dalších jsem nikdy nevěděl jestli byl levičšk nebo pravičák. Jestli byl fašista, tak musel být fašistou podivného druhu, protože jakmile fašisté obsadili Československo, uvrhli dr. Bukovského do vězení a později popravili, jen proto, že byl sokol. Jako všem sokolům a sokolkám, kteří za sokolské ideje trpěli ve vězení a nakonec byli umučeni, čest jeho památce!... Nejvíce mne však mrzí dopis časopisu Reportér. Cituji: 'Až tam to BYL Sokol aspoň částečně. To co je po něm není Sokol.' Sestra Provazníkově tedy píše, že to co my děláme, čemu obětujeme svůj volný čas, není Sokol... Připravuji článek o Tyršovi, jako člověku. Nedávno jsem znovu četl jeho rozloučení v červnu 1884 se cvičitelským sborem Sokola Pražského, když se musel vzdát funkce náčelníka. Tyrš si nemyslel, že se po něm Sokol rozpadne, naopak věřil, že se ještě rozšíří. Celek vše, jedinec nic. Jaký to rozdíl studovat Tyrše, jeho osobní námahu opravovat lidské slabosti..." * * * "... Kniha vyvolala značné rozpaky a nikdo se zrovna nehrne, aby zaujal nějaké stanovisko. Lidé se kterými jsem mluvil, se cítili trochu zaskočeni těmi nepěknými útoky. Celá věc je dost nepříjemná, vyvolala značné rozpaky a (mám-li být poctivý), ten "Vrána" té aféry docela šikovně využil..." * * * "... Kdyby se bývala vystříhala vyrovnání osobních účtů, mohl to být vzácný přírůstek do každé sokolské knihovny, takto kniha poslouží nepřátelům Sokola, jak dokázal článek v Našich hlasech, jehož autor se přímo bahní v tomto účtování a již se nemůže dočkat druhého dílu, od kterého si snad slibuje ještě více... Jako mládež jsme je zbožňovali jako nositele té slavné a krásné Tyršovy myšlenky, byli našimi vzory a my je uctívali. A dnes, po tolika letech, díky knize, člověk se cítí zraněn a bolestně zklamán... Bylo to opravdu všechno nutné a právě dnes? Vždyř některé ty věci jsou téměř již půl století staré. Nikdy nic neřekla ani v Praze, ani potom v exilu, kde byla dokonce ve vedení dlouhá léta a zároveň redaktorkou sokolského věstníku. Mlčela. Tak proč až dnes? To opravdu musela čekat s tím vyřizováním ůčtú až ti druzí nebudou na živu, snad z obavy, že by mohli napsat jak oni vše viděli?... Co si o tom všem mají myslet ti naši mladí lidé a všichni ti dnešní sokolští pracovníci, kteří se dnes snaží udržet Tyršovy myšlenky při životě? Z čeho si mají vzít poučení, od koho si mají vzít příklad vzorné práce a bratrského chování jednoho k druhému, kde mají čerpat potřebnou sílu a inspiraci pro jejich dnešní těžký úkol? Možná, že ti dnešní vedoucí nedělají všechno podle našich představ a přání, ale to přece neznamená, že jim ještě musíme házet klacky, lépe řečeno špinavé prádlo, pod nohy. Bylo by rozumnější ty naše nové a mladší vedoucí dobrým slovem povzbudit, trochu pochválit jejich snahy a nechat ty staré a mrtvé odpočívat v pokoji..." 20 [pageend20]OBDIV PŘED JEDINEČNOSTÍ DÍLA (První část pamětí Marie Provazníkové) Josef Čermák Nedávno jsem četl recenzi o korespondenci a jiném materiálu z posledních let politického života Winstona Churchilla. Vyplývá z nich, že Churchill se snažil zůstat u moci co nejdéle, doufaje, že se mu se Stalinem (o němž se vyjadřuje ne docela odmítavě) a s presidentem Spojených států podaří vyřešit všecky světové problémy. Vzpoměl jsem si na tuto recenzi, když jsem o něco později četl nenávistný útok na Sokol v jednom krajanském časopise. Autor útoku použil (nejméně jednou mimo kontext) několik citátů z knihy Marie Provazníkové To byl Sokol, která byla vydána českým slovem s podporou SVU (možno objednat na adrese: České slovo, Postfach 86 06 04, D-8000 Munchen 86, BRD). Kdyby recenzi o Churchillových dopisech psal krajanský autor útoku na Sokol, a kdyby ji psal ve stejném duchu a se stejnou neúctou ke skutečnosti, jakou prokázal při recenzi pamětí Marie Provazníkové, musel by Churchilla, jaho stranu a vládu zatratit jako spiklence komunismu. A kdyby hodnotil význam křesíanství, pak už samotné jméno Borgia by ho muselo přinutit vyhlásit církev za dílo ďáblovo. Autor útoku totiž nejenom ironizuje (a pravděpodobně s mírou oprávněnosti) ty vedoucí funkcionáře Sokola, jejichž ne právě vznešené chování Provazníkově popisuje s drsnou otevřeností, ale napadá na podkladě falešné premisy, i Provazníkovou a co je daleko povážlivější, bagatelizuje sokolské hnutí. Toulám se už dlouho (někdy si myslím, že už příliš dlouho) po této planetě. Viděl jsem společenství lidí, společenství dobrá i špatné. Ale neznám žádnou skupinu, neznám žádné hnutí, které dalo tolika lidem tolik čisté a nezištné radosti, jako Sokol. Pravda, můj pohled na Sokol je čistě subjektivní záležitostí. Ale tento pohled na Sokol v průběhu jeho trvání sdílely miliony lidí. Marie Provazníkové začala sokolovat před devadesáti roky. Při četbě jejích pamětí ji skoro vidím, jak si pyšně vykračuje v předepsaném úboru do karlínského Sokola. V jejích vzpomínkách se setkáváme s věrnými vykonavateli Tyršova odkazu - Scheinerem, oběma Vaničky, Klenkem. Sledujeme pochod sokolských žen k rovnoprávnosti a její vlastní růst, od prvních cvičení na bradlech, na náčelnický můstek na Strahově a k udělení Rádu čestné legie. A prožíváme s ní její první setkání se Slováky (a z něho lásku na první pohled), prožíváme s ní osudové okamžiky národního života: příprava národa pro boj o samostatnost (Tyrš věřil, že osud národů se nerozhoduje na bojišti, že je rozhodnut již před bojem); spontání vstup sokolů do legií (v první den vstupu Francie do první světové války všichni muži pařížského Sokola šli v průvodu za sokolským praporem do odvodní kanceláře); 28. říjen, slety, vyhlášení mobilizace, na kterou národ odpověděl 21 [pageend21]s nadšenou odhodlaností, připomínající dávné antické legendy, nacistická okupace, zatýkání (v jednom jediném dni bylo zatčeno na 900 sokolů), popravy, Slovenské národní povstání, osvobození Prahy, boj o demokracii, končící komunistickým pučem v únoru 1948. Tak úzce byl propleten osud Sokola s osudem národa, že sokolské paměti Marie Provazníkové, která se 24. října dožila 98 let, zachycují lapidární formou i nejvýznamnější okamžiky našich dějin 20. století. Jsou současně vyznáním lásky sokolskému ideálu a břitkým odsouzením těch několika funkcionářů, kteří tento ideál, po jejím soudu zradili. Vyskytují se hlasy, že některé soudy Marie Provazníkové jsou příliš přísné a že v některých případech ji paměř zřejmě klame. A paměř je zrádný a nebezpečný průvodce krajinou minulosti. 1 za cenu, že vydání druhého dílu pamětí se opozdí, Marie Provazníkové, skoro víc než kdokoliv jiný, dluží sokolské historii pravdu nejen pamatovanou, ale pravdu ověřenou. A takovou pravdu Provazníkové má nejen právo, ale snad i povinnost zachytit pro budoucí generace. Daleko těžší je otázka: uveřejnit či neuveřejnit? Jsme rozdrobeni po celém světě. Je těžké dát dohromady i jen malou hromádku. A tak se mi zdá, že otázka uveřejnit či neuveřejnit vlastně zní: ublíží to Sokolu v zahraničí nebo ne? Otázka, kterou Marie Provazníkové by měla zkoumat ze všech stran. A Marie Provazníkové? Já ji vždycky budu vidět, jak pyšně vykračuje v předepsaném úboru do karlínského Sokola a vždycky si budu říkat s našim prvním presidentem: "Já ji mám rád, ona je hodná." A vždycky budu stát v obdivu před jedinečností jejího díla. (Původně psáno pro "Nový domov", Toronto.) Našim čtenářům: Obsah prvního dílu pamětí sestry Marie Provazníkové, "To byl Sokol", vyvolal značnou odezvu a byl proto zcela pochopitelně a podle očekávání předmětem několika článků a úvah ve 4 číslech minulého ročníku našeho časopisu. Prosincové číslo obsahovalo také konečné redakční vyjádření k obsahu pamětí a k četným došlým dopisům v této věci. Předpokládáme, že obsah pamětí byl tím podroben vyčerpávajícímu rozboru a bylo mu věnováno dostatek místa na stranách našeho časopisu; proto příspěvky uveřejněnými v tomto čísle tuto rozpravu uzavíráme. 22 [pageend22]odpověď dají historikově? Jan Vrcovský Při opětovném pročítání I. dílu pamětí sestry Provazníkové derou se v mysl stále nové otázky k popisovaným událostem a k charakterisaci některých osob. V redakčním prohlášení v minulém čísle bylo ovšem správně uvedeno, že posuzované osoby již odpovědět nemohou a diskuse s autorkou by byla v jejím věku právem považována za nešetrnost. "Konečným vyjádřením" naznačil také bratr redaktor, že rozpravu uzavírá; doufám, že mi přesto bude ještě dovoleno uvést několik poznámek a otázek vyplývajících z pamětí i když odpověď na ně dají snad až jednou povolaní sokolští historikové. * * * V části "Od IX. k X. sletu 1932-1938", v kapitole "Po sletu" (strany 149-151), uvedla autorka, že 23. října 1938 byl poprvé svolán výbor ČOS k mimořádné schůzi, jejímž jediným bodem byla žádost předsednictva o zastoupení ve vládě. V téže kapitole popisovala, jak bratr dr. M. Kavalír bez vědomí a souhlasu předsednictva a jiných sborů COS zastupoval samovolně Sokol v nově utvořeném Svazu občanské pohotovosti (SOP) a jak schůze výboru COS důrazně odmítla jakoukoliv spolupráci s tímto Svazem, který pak v důsledku toho zanikl. Popsal jsem již, jak Sokolský věstník, úřední list COS, v obou těchto případech referoval zcela opačně. Podle věstníku nebylo jednání schůze omezeno na jediný bod, schůze měla naopak velmi bohatý program v němž byly projednány otázky tělovýchovné, organizační, státně politické, hospodářské a národně politické (včetně otázky židovské), a výbor vydal ze schůze obšírný projev v němž zaujal stanovisko k současným událostem. O Svazu občanské pohotovosti referoval Sokolský věstník, že byl vytvořen s vědomím předsednictva ČOS, starosta dr. Bukovský že byl jeho předsedou a jeho činnosti se účastnili také další členové předsednictva (Schwarz, Klinger). Stejným způsobem referoval v obou případech i další sokolský tisk (na příklad "Sokol", list Sokola Pražského) a jiný, nesokolský tisk (v případě schůze z 23. října také britský vyslanec v Praze). Jestliže popis obou událostí v Sokolském věstníku odporoval skutečnosti, jak by vyplývalo z pamětí sestry Provazníkové, je podivné, že se proti tomu neohradila ani autorka pamětí, ani žádný z členů výboru COS. A jestliže to snad v r. 1938 nebylo z nějakého důvodu možné nebo vhodné, proč se tak nestalo po válce? V r. 1948 vydala COS "Stručné dějiny sokolstva 1912-1941", jejichž autor Alois Fikar v předmluvě poděkoval za pročtení rukopisu několika sestrám a bratřím, mezi nimi sestře Provazníkové. Tyto dějiny popisují schůzi 23. října 1938 i činnost Svazu občanské pohotovosti shodně se zprávami v Sokolském věstníku; v rozporu s údaji v knize sestry Provazníkové, že v důsledku odmítnutí spolupráce se strany Sokola Svaz zanikl, uvádí dějiny, že COS ve spolupráci pokračovala a snažila se o uskutečnění sjednocení tělesné výchovy v druhé republice a že k němu nedošlo pro odpor DTJ a Orla. Jestliže ještě při vydání těchto dějin byly tehdy nějaké důvody pro zachování 23 [pageend23]údajně mylných údajů o těchto dvou záležitostech, proč nebyla věc uvedena na správnou míru během uplynulých 40 let, kdy autorka byla v exilu, měla plné publikační možnosti (také jako redaktorka tohoto věstníku); proč se čekalo (muselo čekat?) až do minulého roku? * * * Zimní sletové hry a puč (strany 211-215). Ve středu 25. února 1948 se konala pravidelná schůze předsednictva ČOS. Její průběh popsal bratr Viktor Heller v Sokolském věstníku z 15. dubna 1948 v článku nadepsaném "Aby bylo jasno". Tento článek tehdy velmi rozbouřil hladinu sokolské veřejnosti a byl předmětem rozhořčených a vášnivých debat, kdykoliv a kdekoliv se sešlo několik příslušníků Sokola; kdo tehdejší dobu prožil, pamatuje určitě tehdejší vzrušené debaty o tématice tohoto článku, jehož obsah byl všeobecně odsuzován a považován za nepravdivý. Čtenáři pamětí sestry Provazníkové proto očekávali popis této schůze s velkou dychtivostí. Autorka však jí věnovala kratičký odstavec se čtyřmi větami, v nichž kromě popisu vzrušení starosty Hřebíka, na kterého se komunista Blažek "ani nepodíval", nebylo o průběhu a jednání uvedeno vůbec nic. Proč nemohla autorka, dnes snad už jediná žijící účastnice této schůze, ani po 40 letech napsat, jak to tehdy ve skutečnosti bylo? Zůstane sokolským dějinám o této schůzi jen záznam bratra Viktora Hellera v jeho článku "Aby bylo jasno"? A proč není v knize ani jediné zmínky o protestech, které předsednictvu ČOS po únoru zaslaly sokolské župy (Jana Žižky z Trocnova v Táboře, Moravskoslezská v Ostravě, Plzeňská v Plzni, Valašská ve Valašském Meziříčí, Středomoravská-Kratochvílova v Přerově, Husova v českých Budějovicích, Hanácká v Kroměříži, Komenského v Uherském Hradišti a další), v nichž župy protestovaly proti článkům v Sokolském věstníku a proti nerozhodnosti a mlčení předsednictva na útoky komunistického režimu proti sokolstvu? * * * Ve zmíněné kapitole "Zimní sletové hry a puč", uvedla autorka: "Akční výbor ČOS začal hned shora. První, které odstranil, byl starosta Hřebík a náčelník Kavalír. Místo nich byl jmenován starostou bratr Truhlář a náčelníkem člen náčelnictva mužů a známý komunista Penninger." Čtenáře pamětí překvapuje, že neobsahují ani jediné zmínky o tom, zda ostatní členové předsednictva proti tomuto hrubému zásahu do sokolské organizace protestovali, nebo se alespoň nad tím pozastavili, ačkoliv šlo o odstranění dvou hlavních představitelů Sokola, které do čela postavil svobodnou volbou nejvyšší sokolský orgán, výbor ČOS. Bylo to před sletem ještě možné, neboř, jak autorka uvádí, komunistické vládě nesmírně na sletu záleželo. Skoda, že paměti neuvádí, zda se o to někdo alespoň pokusil. * * * čtenáře pamětí překvapuje v knize také veliký počet nepřesností a údajů vzbuzujících pochybnosti; z mnoha uvedu alespoň některé. V popisu prostředí v němž se připravoval VI. všesokolský slet r. 1912 (str. 25-26) je uvedeno, že "rakouští Němci byli znepokojeni šikanováním Slovanů." Toto podivné konstatování je nejvýše překvapující a je v zřejmém 24 [pageend24]rozporu se skutečností i s popisovanými tehdejšími poměry. Při líčení stavby lublaňské sokolovny a půjčky COS na její dostavbu (str. 73-74) je uvedeno, že peníze z poslední splátky, uložené v Londýně, vyzvedlo Ústředí "teprve asi roku 1971. Rok na to, po sletu ve Vídni, svolal br. Hřebík schůzi zástupců jednot, ve které jsem navrhla, aby peníze byly uloženy jako stavební fond, ze kterého ústředí bude poskytovat bezúročné půjčky jednotám na stavbu sokoloven." K usnesení o zřízení stavebního a sletového fondu z těchto peněz došlo ve skutečnosti již 8 roků před tím, bylo učiněno na schůzi výboru v New Yorku 20. června 1964 (viz zprávy ve věstníku Ústředí z roku 1964, kdy autorka byla jeho redaktorkou). Mnichov a jeho následky (str. 154-156): "V odstoupených územích ztratilo sokolstvo celé dvě župy - vídeňskou a krušnohorskou...". Tento údaj v knize není logický, neboř území župy Vídeňské nebylo součástí Československa a nemohlo proto ani být Německu odstoupeno. V kapitole "15. březen 1939" (str. 160-163) je líčeno oznámení starosty Bukovského, že v dopoledních hodinách byl s náměstkem Truhlářem na Hradě pozdravit bývalého generála Gajdu, čímž, jak je uvedeno, "se přihlásili k pokusu o přeměnu demokratické republiky ve fašistický stát" a "tím prozradil starosta Bukovský svoje politické krédo, ale v dané chvíli nebylo času na vysvětlování". Cas na vysvětlování však byl po válce a zejména v uplynulých 40 letech v exilu. Bratr dr. Bukovský, umučený nacisty v Osvětimi, byl vzpomenut několika články ve věstníku Ústředí - nebylo možné při těchto příležitostech vysvětlení podat? V téže kapitole je uvedeno, že v srpnu 1939 byl mezi četnými zatčenými muži (jako rukojmí za loyalitu občanů protektorátu) také Miroslav Klinger a že byli převezeni do koncentračního tábora Dachau. Ve skutečnosti byli převezeni do koncentračního tábora Buchenwald. V kapitole "Jak se získávají činovníci" (str. 167) popisuje autorka, jak upozornila kandidátní komisi na bratra dr. J.V. Kellera, který "v nejbližších volbách byl zvolen členem předsednictva a v dalších, roku 39, místostarostou COS." Bratr Keller byl členem předsednictva již r. 1931 ve funkci jednatele, (ve stejném roce, kdy byla autorka zvolena náčelnicí); do předsednictva a funkce jednatelské byl opět zvolen také v dalších dvou volbách (1933, 1935), místostarostou COS byl zvolen r. 1937. O Slovenském národním povstání se autorka dověděla z poslechu rozhlasového vysílání BBC a Moskvy; z něho se také dověděla, že srdcem povstání byl Viliam Paulíny, "před zastavením činnosti člen předsednictva COS" (str. 184). Paulíny mohl za protektorátu občas přijet ze Slovenska do Prahy, kde se s ním scházela; řekl jí, že "se chystá povstání mezi laickými vůdci slovenských evangelíků. Neměl ale důvěru k Hodžovi, který podle jeho mínění měl dobré vztahy k Němcům." Bratr Paulíny při zastavení činnosti nebyl členem předsednictva, ale výboru ČOS, a Hodža byl od jara 1939 v zahraničí (ve Švýcarsku, odkud v červenci 1939 přijel k dr. Benešovi do Londýna); zní proto podivně, že v době příprav povstání měl dobré vztahy k Němcům. Pražské povstání v květnu 1945 popisuje na stranách 187-190, na nichž také líčí úlohu bratra dr. M. Kavalíra, který byl členem České národní rady (jejíž předsedou byl prof. dr. Albert Pražák). Autorka tvrdí, že dr. Kavalír do Rady nechodil; měla telefonické spojení s "Národním výborem, který v tu dobu zasedal v Bartolomějské ulici - ale bez bratra Kavalíra." K jeho úloze 25 [pageend25]se vrací ještě v kapitole "Obnova COS" (str. 204-207) a píše: "V Bartoloměj- ské ulici, kde v té době sídlil Národní výbor (zřejmě i zde míní českou národní radu), mě přivítal Albert Pražák slovy: 'Prosím vás, koho jste to sem poslali za Sokol? Vždyř ten člověk ani jednou mezi nás nepřišel, kdo je to? To jste neměli nikoho lepšího?'" Člen České národní rady, prof. Otakar Ma- chotka, ve sborníku o Pražském povstání, vydaném r. 1965 Radou svobodného Československa, o členství bratra dr. Kavalíra napsal: "Už během bojů jsme přijali za člena také MUDr. Kavalíra, náčelníka československé obce sokolské..." V popisu činnosti Rady a jejích členů uvedl, že někteří docházeli do Rady vždy jen na několik hodin denně, mezi nimi byl dr. Kavalír. Zájezd do USA (str. 208-210): "Starosta Hřebík nebyl dostatečně informován o americkém sokolstvu, korespondoval jen s Americkou obcí sokolskou a musel být upozorněn na existenci Svazu slovanského sokolstva". Toto tvrzení je těžko uvěřitelné již vzhledem k tomu, že jako člen vzdělávacího předsednictva ČOS bratr dr. Hřebík od r. 1924 přednášel na vzdělávacích školách ČOS, z nichž některé vedl, a jejichž osnova zahrnovala cyklus přednášek o Svazu slovanského sokolstva. Také 1. června 1938, při zájezdu jihoslovan- ského dorostu a bulharských Junáků na Zbraslav, vítal účastníky této výpravy Slovanského sokolstva jménem ČOS ve své tehdejší funkci náměstka vzdělavatele ČOS. V kapitole Zimní sletové hry a puč (str. 211-215) vysvětluje autorká své členství v akčním výboru: "Po vstupu ČOS do Národní fronty bylo do akčního výboru Národní fronty zařazeno celé presidium nového předsednictva ČOS." Všichni členového presidia předsednictva ovšem v akčním výboru Národní fronty nebyli; na příklad člen presidia předsednictva, vzdělavatel ČOS bratr Antonín Krejčí, nebyl členem akčního výboru Národní fronty, tak jako nebyl ani členem předsednictva Ústředního akčního výboru Sokola. Olympijské hry v Londýně (str. 234-243): Autorka líčí, jak po skončení Olympijských her v srpnu 1948, měla v bytě redaktora Jostena žurnalistickou konferenci a stala se politickým uprchlíkem. "Druhý den byla tato zpráva ve všech světových novinách a svět tedy byl informován, že převrat v Československu nebyl z vůle národa, nýbrž že to byl puč." Toto tvrzení se zdá být poněkud přehnané; v předcházejícím období 6 měsíců, od konce února, v tomto smyslu informovali svět již také jiní - dr. Ján Papánek, stálý zástupce Československa u Spojených národů v Bezpečnostní radě OSN, dr. Lettrich, dr. Krajina, dr. Ripka, bratr dr. Hřebík, dr. Feierabend, redaktor Josten a další. Doznívání (str. 244-249): V popisu zřizování sokolských jednot v uprchlických táborech Německa a Itálie uvádí autorka: "V italském okrsku byl v čele student Janza a náčelníkem Vladislav Slavík z Rakovníka". Jmenovaný "student Janza" se marně hledá v seznamu činovníků okrsku nebo jednot v Itálii. Po celou dobu trvání okrsku byl jeho starostou bratr Vladislav Slavík, náčelníkem bratr Metoděj Krejčí. Ve stejné kapitole uvádí autorka, že jí mnoho lidí řeklo, že "nevstoupí do spolku (Sokola), jehož starostou je Hřebík". To je jistě pravda, stejně jako je pravdou, že mnozí nevstoupili do Sokola (a někteří ze Sokola vystoupili), "protože tam byla Provazníková". To je již údělem všech spolků i lidí, kteří stojí v jejich čele - všem se zalíbit nelze. Závěrem: Paměti mnohé nevysvětlují, v mnoha případech vyvolávají další otázky. Očekávali jsme od jejich obsahu snad více, než bylo možné. Přesto (nebo snad právě proto?) jsou důležitým přínosem sokolským dějinám. 26 [pageend26]ZE SOKOLSKÉHO SVĚTA ŽUPA AUSTRALSKÁ Johannesburg VÝROČNÍ VÝLET jednoty byl uspořádán do malebného údolí "Klein Kariba", kde 184 účastníků všeho věku prožilo za krásného počasí tři dny v přírodě. Sportovní soutěže a hry mládeže a dospělých byly běžnou náplní všech dnů, zpestřené navíc koupáním s plaveckými soutěžemi a končící oblíbenými večerními táboráky s hudbou, zpěvem a volnou zábavou. Vyvrcholením výletu byly závěrečné soutěže tří družstev v nichž 36 mladších i starších závodníků zápolilo v hodu na cíl, v skocích na trampolíně, v mini-golfu a v bazénu v plavání s různými obměnami. MEZINÁRODNÍ FESTIVAL konaný v Johannesburgu byl vítanou příležitostí k účinné propagaci čs. národnostní skupiny a Sokola. Účast Sokola Johannesburg v čele se starostou bratrem P. Vrablicem byla velmi úspěšná již v průvodu národností, kde krásně vyzdobený alegorický vůz s dívkami v národních krojích upoutal velikou pozornost, a zejména pak v průběhu celého týdne festivalu, během něhož členové Sokola vytvořili pravou českou "Restauraci u Fleků" a útulnou slovenskou jizbu; obě se těšily veliké oblibě a bylo v nich návštěvníkům festivalu prodáno přes 1000 jídel. Výbor festivalu udělil jednotě za úspěšnou účast a representaci putovní cenu "Best Achiever". DĚTSKÝ TÁBOR jednoty se konal od 2. do 8. října 1988 za účasti 45 hochů a dívek, kteří prožili týden pod stany v krásném prostředí v Belfastu. Po dojezdu na místo byli účastníci seznámeni s táborovým rozvrhem a rozděleni do čtyř družstev. Obvyklý denní pořad byl zahajován budíčkem a jednokilometrovým během s rozvičkou; po umytí, úklidu stanů a snídani následovala prohlídka stanů a bodování za jejich úklid. Během dne se nacvičovala lehká atletika, chodilo se na výlety, hrála se vybíjená a další míčové a jiné závodivé hry, vodní sporty a s mapou a buzo- lou se nacvičoval orientační závod. Značnou zkouškou zdatnosti všech byl pochod na 10 km, který unavil nejen mladé táborníky, ale i jejich vedoucí. Volný čas byl osadníky využit k rybaření a každý úlovek byl vítaným příspěvkem do táborové kuchyně. V závěrečných dnech tábora vyvrcholily soutěže v různých soutěžích a závodech a družstva zápolila také v turnajích ve vybíjené a ve volejbalu. Velkou zásluhu na zdaru tábora měli bratři a sestry, kteří mu věnovali týden svých dovolených: vedoucí tábora P. Keist, vedoucí sportovní činnosti O. Hamalčík, kuchařky a pomocné vedoucí A. čáslavská, Z. Keistová, E. Valchařová a E. Vrablicová. SlBŘINKY, jejichž zdařilý 16. ročník se konal 26. listopadu 1988 ve skautské hale v Germistonu, měly zajímavý ráz "Pompeje". V bohaté tombole byla první cenou půlka vepře, druhou cenou byla husa. MIKULÁŠSKÁ NADÍLKA pro sokolské a další krajanské děti se konala 4. prosince v krajanské restauraci "U Chocholů" v Mulbartoku. SILVESTROVSKÁ ZÁBAVA pořádaná opět v oblíbené restauraci "U Chocholů" byla zdařilým závěrečným podnikem úspěšné společenské činnosti jednoty v uplynulém roce. STAVEBNÍ FOND jednoty vykazuje (podle zprávy ve věstníku jednoty) ku konci roku částku 1.680 randů. "Sokolské zvěsti". 27 [pageend27]ŽUPA AUSTRALSKÁ Sydney OSLAVA 70. VÝROČÍ vzniku Čs. republiky se pořádala v sokolovně. Byla zahájena známou znělkou Suková sokolského pochodu "V nový život" a společným nástupem cvičenců jednoty, tradičně vedených náčelníkem bratrem O. Maříkem. Po slavnostním nástupu přednesl projev předseda čs. obce legionářské bratr Federer, pak následoval asi dvouhodinový program ve kterém se střídaly ukázky tělocvičné a umělecké. Srdce diváků si získaly Evička Sřastná a Míša Sopuchová. Evička směsí českých národních písní, které nejen hrála na piano, ale také zazpívala. Míša předvedla dvě hezká baletní čísla. V tělocvičné části diváci odměnili potleskem vystoupení žactva, oddílu kolové, mužů a dorostenců a aerobics žen. Alice Bohdanově předvedla vynikající a temperamentní prostná. Vrcholem umělecké části programu bylo vystoupení klavírního mistra bratra Tomáše Chvojky, který předvedl skladby českých mistrů. Velkou zásluhu na zdaru oslavy měl bratr Karel Jeníček, který program dobře připravil a řídil. CVIČENÍ STARŠÍCH ŽEN zahájené v minulém roce se velmi uvedlo a stalo se pravidelnou součástí cvičební činnosti jednoty. PO VYPLACENÍ DLUHU na sokolovně usnesl se výbor ustavit fond na zakoupení pozemku na němž sokolovna stojí; do fondu bude ukládán výnos z tombol sokolských zábav. Pokladník bratr J. Jelínek mohl před koncem roku již hlásit, že na fondu je 2,335 dolarů a s předpokládaným výnosem z tomboly na silvestrovské zábavě by měl stav fondu dosáhnout výše 3,000 dolarů k 1. lednu 1989. SOKOLOVNA je oblíbeným cílem krajanských návštěv z vlasti a krajanů z jiných zemí. Mezi návštěvníky na konci minulého roku byli: bohoslo- vec z římského Nepomucena Jan Lechman, vydavatel a redaktor "Kanadských listů" v Torontě Mirko Janeček s chotí, a sestra Zlata Pačesová, členka Sokola New York. Zapsali se do pamětní knihy a vyslovili se velmi pochvalně o budově, o jejím pěkném uspořádání a účelném zařízení. Bratři JAN NOVOTNÝ a TOMEŠ STIPAK, dlouholetí členové jednoty, opustili koncem minulého roku navždy sokolské řady. Oba budou postrádáni v Sokole i v krajanské veřejnosti. Budiž jim australská země lehká! Věstník Cs. Sokola Sydney. ŽUPA KANADSKÁ Montreal PRAVIDELNÁ CVIČENÍ všech složek se konají každé úterý večer ve škole St. Laurent High, 880 Cardinal Street. Žactvo cvičí od 7 do 8 hodiny, dorost a členstvo od 8 do 10 hod. TRADIČNÍ ŠIBŘINKY, v pořadí již devětadvacáté, pořádá jednota 28. ledna 1989 ve velkém sále městské radnice Town of Mount Royal. ( V. ) Toronto MIKULÁŠSKÁ NADÍLKA pro žactvo se konala společně s místní čs. doplňovací školou v sobotu 3. prosince 1988. Nadílka byla součástí pěkného programu v němž vystoupilo žactvo v dobře připraveném pásmu básní a říkánek a který byl vhodně zpestřen zdařilým tělocvičným vystoupením družstva dorostenek. Nadílka byla ukončena tradičním příchodem Mikuláše v doprovodu čerta a anděla a rozdáním dárků přítomným dětem. 28 [pageend28]ŽUPA ŠVÝCARSKÁ Bern LETNÍ TÁBORÁKY konané již tradičně každým rokem v období školních prázdnin, kdy je činnost v tělocvičně přerušena, se opět těšily veliké oblibě, jak u členů, tak u příznivců jednoty a dalších hostů. Počasí bylo v minulém roce také mimořádně příznivé, takže se celkem konalo 10 táboráků v Bremgartenwaldu u Glas- brunnen. První se konal 28. června 1988, poslední 30. srpna; největší účast, 39 osob, byla 23. srpna. Milým stálým návštěvníkem byl mladý Novozélandan Evžen, který je na roční praxi jako architekt v Bernu a přihlásil se k sokolům 18. června na uprchlickém dni; litoval jen, že ačkoliv po otci Cech, nemluví česky. VIII. SLETU ŽUPY KANADSKÉ v Montrealu se zúčastnilo 9 členů jednoty; šest žen vystoupilo v cvičení s kuželi. Sokolské setkání na Hoře Královské (Mont-Réal) bylo velkolepé jak rozsahem, tak počtem účastníků, srovnatelné se slety ve Vídni a v Cu- rychu a účastníci se budou vždy rádi vracet ve vzpomínkách do Montrealu. K 20. VÝROČÍ 21. srpna 1968 jednota zajistila a financovala vylepení 50 plakátů vydaných k tomuto výročí, jež vhodně připoměly švýcarské veřejnosti dosud trvající sovětskou okupaci naší vlasti. PRVNÍ CVIČENÍ po prázdninách, v úterý 6. září, se jistě zapíše natrvalo do paměti všech přítomných. , Bylo na něm totiž možné přivítat milé hosty z USA, sestru Květu a bratra Jiřího Lišku, který je starostou Pacifické župy Americké obce sokolské; oba se zúčastnili cvičení a závěrem bratr Liška vedl část rozvičky tak, jak to provádí ve své jednotě Los Angeles. POETICKY PODVEČER při kytaře uspořádala jednota společně se švý- carskou skupinou čs. společnosti pro vědy a umění 12. listopadu 1988. V bohatém, zajímavém a dobře připraveném hudebně-literárním pořadu písní, veršů, melodramu, klasických a novodobých skladeb pro kytaru, vystoupila s velkým úspěchem talentovaná skupina z Lucernu za vedení Milana Moravce, bývalého herce městského divadla v Brně. Ve velmi pěkném pásmu účinkovali: Stanislav Malý (kytara), Vladimír Silhánek (klavír), Melitta Moravcová (zpěv), Milan Moravec (recitace). DĚTSKÁ MIKULÁŠSKÁ nadílka, v neděli 4. prosince 1988, pořádaná jednotou v kulturním středisku Wittig- kofen, byla velmi zdařilá a hojně navštívená. Náčelník jednoty bratr Z. Váša se vynikajícím způsobem zhostil úlohy Mikuláše (byl pochopitelné doprovázen andělem i čertem), malé děti byly kouzelné a nadílka byla štědrá. Nadílka byla pro všechny krajanské děti a výbor jednoty doufá, že děti krajanů které dosud do cvičení nechodí, také po novém roce cestu do tělocvičny najdou. "SLOVO" Sokola Bern se jmenuje věstník jednoty, který stručným a při tom velmi vhodným způsobem informuje členstvo jednoty o podnicích jednoty a župy a o významných událostech krajanské činnosti ve Švýcarsku. Říjnové číslo připomenulo 70. výročí vzniku čs. republiky, 20. výročí srpnové sovětské okupace, a obsahovalo informace o připravovaných podnicích jednoty, Sokolské župy Švýcarské a dalších krajanských organizací. Obsahovalo také shrnutí činnosti v uplynulém období a výzvu k účasti na IV. zimních sletových hrách v St. Ulrich am Pillersee 25.-26. února 1989, které budou zahajovacím podnikem VII. sletu v Paříži. 19. PLES jednoty (po čtvrté maškarní) bude uspořádán v sobotu 18. února 1989 ve velkém sále Schweizer- hofu. "Slovo". 29 [pageend29]ŽUPA ZÁPADOEVROPSKÁ Paříž VALNA HROMADA jednoty se konala 16. října ve sportovním středisku "Jean Dáme". Všem členům byla ve stanovené lhútě zaslána pozvánka a kandidátní komise, jejíž předsedou byl bratr O. Lichý, připravila podrobnou kandidátní listinu pro volbu nového výboru, která byla všem členům před zahájením jednání rozdána. Starosta bratr Robert Rada zahájil valnou hromadu krátkým projevem a uvítáním hostů: zástupců čs. dobrovolníků ve Francii bratra prof. J. Fišeru a bratra plukovníka igmátovitche, zástupce Jugoslávského Sokola ve Francii bratra F. Vadnala, starostu Sokolské župy Západoevropské bratra J. Chaloupka. Po vyslechnutí zdravic hostů požádal bratr starosta o povstání a minutu ticha k uctění památky zemřelých v uplynulém roce. Následovala volba zapisovatele, jímž byl zvolen bratr Oldřich Lichý, a schválení zápisu minulé valné hromady. Vzdělavatel bratr prof. V. Peška pak ve svém projevu zdůraznil úkol sokolů ve svobodném světě, význam připravovaného VII. sletu svobodného sokolstva v Paříži r. 1990 a informoval o přípravách oslav 70. výročí vzniku Cs. republiky. Jeho hodnotný projev byl oceněn vřelým potleskem přítomných. Poté následovaly zprávy dalších činovníků, náčelnice sestry J. Bystrické, jednatele bratra O. Mikuly, pokladní sestry J. Kružíkové, matrikářky sestry A. Khyrové a dalších. Všechny zprávy svědčily o svědomitém výkonu funkcí, což bylo také přítomnými s uznáním oceněno. Hospodářští a účetní dozorci sestra O. Sta- berová a bratr J. Rozmarin shledali hospodářství jednoty ve vzorném pořádku a valná hromada nato udělila odstupujícímu výboru absolutorium. Na další období byl valnou hroma- dou zvolen výbor jehož členy jsou sestry a bratři: starosta Robert Rada, místostarostové Eduard Klaus, Otakar Mikula, náčelnice Jiřina Bystrická, vzdělavatel prof. Vladimír Peška, Otakar Mikula (jednatel), Jana Kruží- ková (pokladní), Miloš Spoutil (zapisovatel), Jacques Moris (styk s veřejností), Josef Kružík (matrikář), Oldřich Lichý (správce "Sokolské louky"), Jindřich Chaloupek (archivář a knihovník), Jiří švanda a Oldřich Stauber (praporečníci), S. Bečvářové (místojednatelka), Vlasta Seflová a Arlette Pleskotová (údržba národních krojů), Karel Motlík (předseda plesového výboru), Marie Royová (předsedkyně zábavního výboru na Sokolské louce), Jiří Vejvar, Jiří Bystrický, Helena Kopecká. Hospodářskými a účetními dozorci byli zvoleni sestra Solange Klausová-Chabrierová a bratr Jaroslav Polanský. Čestnými starosty jsou i nadále bratři František Fiedler a Čeněk Polanský. Rozpravou o další činnosti a národními hymnami byla valná hromada ukončena. OSLAVU 70. VtROCf vzniku Cs. republiky pořádal Pařížský Sokol společně se Sdružením čs. dobrovolníků ve Franciii a společností L'Amitié Franco-Tchécoslovaque 24. října 1988 ve středisku "Jean Dáme". Oslavu zahájil předseda Sdružení čs. dobrovolníků br. J. Fišera, po něm promluvil starosta Sokola Paříž bratr Robert Rada a předseda společnosti L'Amitié Franco-Tchecoslovaque prof. E.V. Faucher. Bývalý ministr Maurice Shumann poctil shromáždění nejen svou účastí, ale také slavnostním a přátelským projevem, který byl přijat s velkým potleskem. Vysoce hodnotný program, pečlivě připravený vzdělavatelem jednoty bratrem prof. V. Peškou, byl doplněn v druhé části hudebním kvartetem "Corona", ve kterém hrál sokolské a krajanské veřejnosti dobře známý talentovaný houslista bratr Francois Polanský. Ukázky z děl J. Seiferta a K. Čapka recitovali I. Palec a D. Rafalský. S.O.S. Sokola Pařížského. 30 [pageend30]AMERICKÁ OBEC SOKOLSKÁ SLOVENSKÁ TĚL. JEDNOTA SOKOL V USA XVII. Slet AOS v Omaze Úspěšná cvičitelská škola Přípravy na letošní XVII. slet Americké obce sokolské, který se bude konat ve dnech 20.-25. června v Omaze ve státě Nebraska, potěšitelně pokračují. Slet bude zahájen v Qterý 20. června večer závody v pódiových vystoupeních, ve středu '21. června budou závody v nářadovém tělocviku všech složek, ve čtvrtek 22. června během dne závody v moderní gymnastice a turnaj v odbíjené, večer sletový banket, v pátek 23. června závody o přebor AOS, finálová utkání v odbíjené a "večer vítězů", v sobotu 24. června hlavní sletová vystoupení, v neděli 25. června porady zástupců ústředních sokolských svazů. Neděle bude rovněž vyvrcholením "československého festivalu" v Omaze. Ústředí čs. sokolstva v zahraničí bude na sletu zastoupeno cvičenci Sokolské župy Kanadské a výpravou sokolstva z evropských žup - Švýcarské, Vídeňské a Západoevropské. Sletová kancelář bude v hotelu Holiday Inn v němž se budou také konat všechny společenské podniky sletu a který bude hlavním hotelem pro ubytování sletových účastníků. Navíc byly také ještě zajištěny další hotely Ramada Inn a Howard Johnson. Možnost ubytování bude v době sletu dosti omezená, neboř současně se sletem bude v Omaze velký "československý festival", který vyvrcholí den po sletu, v neděli 25. června. Na tento festival tradičně přijíždí do Omahy velký počet návštěvníků a turistů z mnoha oblastí Ameriky a zájemci o slet si proto musí zajistit ubytování v Omaze nejpozději do 18. května. Sokolská i krajanská veřejnost doufá, že spojení sletu s festivalem bude jedinečnou příležitostí k propagací čs. kultury v Americe. Slovenská tělocvičná jednota Sokol v USA (STJS) usořádala velmi úspěšnou dvoutýdenní cvičitelskou školu od 24. července do 6. srpna 1988 ve svém letním táboře "Sokol Woodland" v Barryville ve státě New York. Školu, za účasti 13 příslušníků Slovenského Sokola a 3 příslušníků Dělnického Amerického Sokola (DAS), vedli náčelník a náčelnice STJS bratr Steve Banjak a sestra Chris Yatchyshynová; ve škole působili také bratr Robert Lipták, náčelník DAS, a sestry Ellen Kováčová, místonáčelnice STJS a Gail Chillová, náčelnice jednoty Slov. Sokola v Chicagu. Úspěšná škola byla ukončena veřejnou akademií v sobotu 6. srpna na níž se dostavili příslušníci několika nejbližších sokolských jednot; účastníci školy předvedli ukázky cvičení na nářadí, prostných složených ve škole a pořadových. Zdařilá akademie byla ukončena předáním diplomů úspěšným účastníkům školy. Uznání sokolské pracovnici Oblastní sjezd Americké tělocvičné Federace (USGF), konaný v červenci 1988 ve Virginia Beach, vyslovil zvláštní uznání za rozvoj tělocviku ve východní oblasti USA sestře Ellen Kováčové, místonáčelnici Slovenské tělocvičné jednotě Sokol v USA. Uznání, vyjádřené zvláštní plaketou, je velkou poctou nejen sestře Kováčové, ale i sokolstvu v USA, jak sestra Kováčová ve svém projevu při předání plakety na sjezdu USGF také vyjádřila. Sestra Kováčova je bývalá závodnice vyššího oddílu a o přebor, která si dosud uchovala obdivuhodnou výkonnost; loňského roku, na VIII. sletu župy Kanadské v Montrealu, zvítězila v závodech ve středním oddíle. 31 [pageend31]5.-9. Července 1990 VII. SLET ČESKOSLOVENSKÉHO SOKOLSTVA V ZAHRANIČÍ PAŘÍŽ, FRANCIE Če s k o s l o v e n s k y s o k o l v z a h r a n ič í - c z e c h o s l o v a k s o k o l a b r o a d Majitel a vydavatel: Ostředí československého sokolstva v zahraničí Owner and publisher: Czechoslovak Sokol Abroad Vychází měsíčně s výjimkou července a srpna Published monthly except July and August Předplatné $ 6.00 (U.S.) ročně - Subscription $ 6.00 (U.S.) per year. Administrátor - přijímá změny adres a předplatné ze všech zemí: Subscription orders, changes of address should be directed to: Otto Stehlík, 1665 Bloor St.East, Apt. 1001, Mississauga, Ont., Canada L4X 1S4 Redaktor: Jan Waldauf, 2333 Kenbarb Road, Mississauga, Ont., Canada L5B 2E9 [pageend32]