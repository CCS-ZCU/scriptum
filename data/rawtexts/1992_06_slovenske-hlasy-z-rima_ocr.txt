Spedizione in abbonamento postale - Gruppo III. (70 %) Ä»™™««——««i"« ISSN 0394-8978 Slovenskéhlasy z Rím časopis slovenských katolíkov jún 1992 ročník 41 6 V. Renč: PANE, ZMILUJ SA NAD NAMI ... 2 Red.: NOVÝ ROBOTNÍK VO VINICI PÁNOVEJ................................................................. 3 L. Vrtel’: DVOJITÝ KRÍŽ V TISÍCROČÍ. ... 4 Kard. J. Ratzinger: VÝZNAM NÁBOŽENSKÝCH A ETICKÝCH HODNÔT V PLURALISTICKEJ SPOLOČNOSTI.........................................9 J.H. Rösler: AKÉ ŠŤASTIE BYŤ CHUDOBNÝM. . 17 K.H. Fleckenstein: NAŠIEL SA KAJFÁŠOV RODINNÝ HROB V JERUZALEME?........................18 ZO SLOVENSKA............................................20 L. Zrubec: PANTEÓN SLOVENSKEJ MINULOSTI 21 A. Baník: 2000 SLOVENSKÝCH PÚTNIKOV V ALTÖTTINGU............................................22 R.BI.: VZOR PRE POLITICKÝCH PREDSTAVITEĽOV ..................................................... 24 [pageend1]PANE, ZMILUJ SA NAD NAMI Tá istá tma, čo v sebe nosili sme, nič netušiaci, slepá, rúhavá, svetom sa valí, stepná záplava, a strháva nás v tejto kataklizme. Som pusto sám v tomto temne očistcovom, sám, bratku môj, a sám je každý z nás. Tá samota je oceľový pás, nepriepustná a ťažšia nad olovo. Je priezračná a pevná ako mreže, je strašná ako dvere bez kľučky a tým okom, ktorým tíško, tichučký nie kýsi dráb, lež KTOSI VELKÝ strežie na každý záchvev duševného poľa, ktorým sa prebúdza duch z mrákoty. Nie, nemrazí ten pohľad, si to ty, PÁN, ktorý vie, no nenúti, len volá. KRISTE, ZMILUJ SA NAD NAMI Veď si to ty, ty brat náš z Getsemani, čo hľadí sem, čo žiari v tých tmách. Ty, ktorý všetku skľúčenosť a strach, bolestné zdanie márnosti i rany, ktorými zíva nezmierená vina, si dávno, dávno za mňa do dna pil. Tá ľútosť blen, tá sprahlosť černobyľ, čo chutnám včuľ, sú kvapky tvojho vína. A ty s’ ho pil za všetky pokolenia, priepastné sám, závratne nevinný. Kiež sú aj moje čierne hodiny výkupnou cenou nášho previnenia. PANE, ZMILUJ SA NAD NAMI Ty vidíš v nás, ty vidíš pred nás, ďalej než dosnia najroztúženejšie sny cieľ zimničných, dej svetlý, očistný, čo pracuje v nás ako vody v skale. Ty vidíš v nás, ty tvoríš v nás i nami, najlepšie poznáš krehkosť nástroja. Kiež, Pane meča, Pane pokoja, oheň v nás nie je vzbíknutím len slamy. Václav Renč Do slovenčiny sa premodlil Cyril Hora 2 [pageend2]NOVÝ ROBOTNÍK VO VINICI PÁNOVEJ V sobotu 25. apríla 1992 vysvätil v starobylej Trnave v katedrále svätého Jána Krstiteľa svätiaci biskup Otec Dominik Tóth za kňaza diakona Pavla Stanka. Nechávame samotnému šťastnému novokňazovi, aby predstavil našim čitateľom svoju cestu za kňazstvom na povzbudenie všetkým, najmä mladým. «Narodil som sa 26. júla 1951 v Bratislave v dobrej kresťanskej rodine. Môj otec bol odborníkom vo vinohradníctve a matka sa horlivo starala o domácnosť, v ktorej nás bolo 6 súrodencov. Základy kresťanskej výchovy mi dala predovšetkým matka. Jej hlboká živá viera Jej dávala silu trpezlivo znášať kríže a trápenia, zvlášť keď nám roku 1966 tragicky zahynul náš otec. Po základnej deväťročnej škole som navštevoval Vysokú ekonomickú školu v Bratislave. Po základnej vojenskej službe som bol zamestnaný ako ekonomický inžinier na viacerých miestach. Ako 25-ročný mladík som začal osobnejšie a hlbšie premýšľať o pravdách našej viery. Pomáhali mi v tom knihy zo Slovenského ústavu svätého Cyrila a Metoda v Ríme, vysielania Slovenského oddelenia Vatikánskeho rozhlasu a duchovné vedenie jedného príkladného kňaza. Pozerajúc na situáciu Katolíckej cirkvi na Slovenku, na jej prenasledovanie a na potrebu nových hlásateľov evanjelia, začala sa vo mne z milosti Božej ujímať túžba stať sa aj ja kňazom. Keďže nebola nádej byť prijatý pre môj pokročilejší vek do seminára v Bratislave, začal som pomýšľať na študovanie teológie v zahraničí. Roku 1985 som prišiel do Talianska a tu som z Pápežského kolégia svätého Jána Nepomuckého navštevoval päť rokov Pápežskú Lateránsko univerzitu, kde som absolvoval filozofické a teologické štúdiá. V poslednom roku som navštevoval špecializačný kurz pastorálnej teológie a býval som v Slovenskom ústave svätého Cyrila a Metoda v Ríme. 25. apríla sa splnila moja túžba a z milosti Božej som prijal kňazské svätenie z rúk trnavského svätiaceho biskupa Mons. Dominika Tótha. Som nesmierne vďačný Ježišovi Kristovi, že ma pripočítal ku svojim služobným kňazom. Úctivo vás prosím, aby ste mi pomáhali svojimi modlitbami, žeby som bol hodným a horlivým ohlasovateľom Božieho slova a dôstojným vysluhovateľom svätých tajomstiev. Ja vás všetkých požehnávam a odporúčam dobrotivému Pánu Bohu a pod mocnú ochranu našej Sedembolestnej Patrónky Slovenska. » Primičnú svätú omšu obetoval náš no- vokňaz 25. apríla popoludní v Uršulínskom kostole v Bratislave za svornosť slovenského národa, za jeho jednotu pri uplatňovaní Bohom daného prirodzeného práva na vlastné samourčenie. Otec Pavol Stanko mal v Ústave v Ríme na sviatok svätého Jozefa robotníka 1. mája primičnú svätú omšu v kruhu kňazov a obyvateľov Slovenského ústavu svätého Cyrila a Metoda. Príležitostnú primičnú homíliu povedal Otec Ĺ. Jurek. Na primičnej svätej omši sa zúčastnila aj pekná skupina slovenských pútnikov, ktorí práve v tom čase boli v Ríme. Red. 3 [pageend3]Dvojitý kríž v tisícročí Podobizeň cisára Michala III. (842-867) V roku 1920, keď sa znak Slovenska stal súčasťou štátneho znaku Československej republiky, nechýbali komentáre, ktoré jeho pôvod odvodzovali len z emblému Matice slovenskej a tak spochybňovali skutočnú historickosť slovenského znaku. Je smutné, že ani príslušníci nášho národa dostatočne nepoznajú osudy svojho symbolu a okolnosti, ktoré spôsobili, že sa práve tento symbol stal naším národným a štátnym znakom. Všobecné vedomie siaha do 19. storočia k Matici a jej znaku a zalieta aj na Veľkú Moravu do 9. storočia, no medzi Maticou a cyrilometodovskou misiou leží tisícročie. Trvanie symbolu dvojitého kríža v ňom sa pokúsime ukázať v nasledujúcich riadkoch. Byzantský pôvod dvojitého kríža Dvojitý kríž je starý symbol svetskej a cirkevnej moci byzantských cisárov a ich úradníkov. Používal ho aj Michal III., zvaný Pijan, a netreba pochybovať o tom, že Konštantín a Metod, ktorých na Rasti- covu žiadosť vyslal na Veľkú Moravu s nábožensko-politickým poslaním, priniesli k nám tento cisársky symbol. V zachovaných prameňoch sa vari žiadna stránka pôsobenia solúnskych bratov nezdôrazňuje tak významne, ako ich činnosť učiteľská, ako ich úsilie o zriadenie učilišťa. Je len prirodzené, že spolu s ostatnou kresťanskou symbolikou — jednoduchým krížom, či chrismonom - vysvetľovali učitelia z Byzantu a ich domáci žiaci aj význam dvojitého kríža a že sa tu šíril spolu s ich učením. Dosiaľ nepoznáme doklad o tom, že by si tento symbol bol vzal za svoj panovnícky symbol niektorý z vládcov Veľkej Moravy. Rozhodne však treba už v 9. storočí vidieť korene tradičného spájania symbolu dvojitého kríža s naším územím. Pri rozvrate Veľkomoravskej ríše a jej cirkevnej organizácie v prvých rokoch 10. storočia hľadal domáci klérus, v ktorom treba vidieť aj nositeľa veľkomoravskej tradície a jej kresťanskej symboliky, útočisko pred starými Maďarmi v susedných štátoch. Odtiaľ sa po ustálení politických pomerov táto tradícia čiastočne vracala do rodiaceho sa Uhorska. Poznamenajme, že z čias prvých uhorských panovníkov poznáme viacero dôkazov kontinuity, či obnovovania pôvodných veľkomoravských sídel, pevností, či sakrálnych objektov. V tomto kontexte má svoje opodstatnenie predpoklad vedomia tradičnej spätosti symbolu dvojtého kríža s Nitrianskom, začleňovaným do formujúceho sa Uhorského štátu. Za dôkaz kontinuity symbolu dvojitého kríža možno považovať mince Štefana I. z prvých rokov 11. storočia. Na prvý pohľad majú rovnakú schému ako mince ktoréhokoľvek okolitého panovníka, no nikde, iba tu, sa spojením kríža v strede mince s krížom kruhopisu vytvára dvojitý kríž, ktorý, ako uvidíme, nájde svoje pokračovanie na minciach neskorších uhorských panovníkov. Treba dodať, že prvé mince razil Štefan I. v Bratislave. Po skončení poľskej expanzie sa Slovensko v roku 1018 definitívne pričlenilo k 4 [pageend4]Uhorsku. Patrilo k územiu, ktoré malo spočiatku «štatút» pohraničného údelu a po roku 1048 ako súčasť tretiny kráľovstva « štatút » vojvodstva. Na jeho čele stál vojvoda (dux) sídliaci v Nitre. Prvý vojvoda Belo — neskorší kráľ Belo I. — tu nielenže razil mince, cennejšie než mince vtedajšieho panovníka Ondreja L, ale tieto jeho mince niesli už zreteľný dvojitý kríž. Dvojitý kríž sa po prvý raz dostáva do heraldického štítu pravdepodobne v roku 1189, kedy vzniká erb Bela III. a teda najstarší uhorský štátny znak. Utvorenie erbu nepochybne súvisí s Treťou krížovou výpravou, ktorej účastníci tiahli Uhorskom a svoje zhromaždisko mali i pri Bratislave. Keďže najrozšírenejším znamením «križiakov » bol kríž, Belo podľa ich príkladu pohotovo vložil do svojho erbu tú podobu kríža, ku ktorej nadobudol vzťah počas svojho pobytu v byzantskom dvore a ktorý mal navyše v jeho kráľovstve dávne tradície. Je pozoruhodné, že takmer súčasne vznikol aj iný erb uhorských panovníkov — erb s červeno-striebornými pruhmi. Všetko nasvedčuje tomu, že jeho vznik súvisí s južným pohraničným vojvodstvom v Chorvátsku a Dalmácii, ktoré malo po zániku severného « nitrianskeho » vojvodstva dočasne uspokojovať ambície čakateľov na uhorský trón. Belo IV. nevedomky položil základy pre intenzívnejšie udomácňovanie sa erbu s dvojitým krížom na Slovensku. Je známe, že po pustošivom tatárskom vpáde sa mnohé mestá na území dnešného Slovenska tešili Belovej priazni, demonštrovanej okrem iného aj oprávnením používať erb, odvodený od erbu panovníka. Bol to zrejme dobový úzus, keďže svoj erb odvodzovali od panovníkovho aj kráľovskí hodnostári, ako napríklad palatín a bra- tislavský(I) župan Roland, ktorý niesol vo svojom erbe dvojitý kríž, sprevádzaný tromi stromami v rohoch štítu. Dvojitý kríž v mestských erboch Dvojitý kríž sa dostal do erbov Zvolena, Nitry, Gelnice, Žiliny, Topoľčian a viacerých ďalších. Približne desiatka miest na Slovensku si podnes zachovala svoje erby s týmto symbolom. Keďže ich mestá používali aj v časoch, keď sa štátny znak menil, významne prispeli k vedomiu spojenia erbu s dvojtým krížom s tunajším prostredím a neskôr už nik nepochyboval o tom, že predstavuje symbol Horného Uhorska. Svoju zásluhu na tom má aj trojvršie, ktoré sa dostalo pod kríž v prvých rokoch 14. storočia, teda až po vymretí rodu Ar- pádovcov. Posledný z tohto rodu, Ondrej III. stihol ešte podeň pridať stupne, no už Václav III. (Ladislav V.) zamenil túto nič nevraviacu heraldickú figúru za trojvršie, ktoré bolo pre hornaté Horné Uhorsko — Slovensko, primeranejšie. Do 15. storočia spadajú aj začiatky vysvetľovania trojvršia ako hôr hornatého Horného Uhorska (Tatra, Matra, Fatra) a pruhov ako nížinných riek (Dunaj, Tisa, Drává, Sáva). Poukazuje na to napríklad košická erbová listina z roku 1502 a najmä zmienka v Tripartite z prvých rokov 16. storočia. Od 16. storočia sa pruhy s dvojitým krížom spravidla spájajú v spoločnom polenom štíte a táto kompozícia sa do takej miery stabilizovala, že neskôr nachádzame oba symboly samostatne len veľmi zriedka. Dôvodom takéhoto tesného zblíženia bola turecká expanzia, v dôsledku ktorej sa Uhorsko zmenšovalo tak, že naostatok z neho ostalo v podstate len územie dnešného Slovenska a časť západných území. Uhorsko znamenalo v podstate Slovensko a táto situácia sa odzrkadľovala aj v štátnom znaku s nedeliteľne spojenými pruhmi a dvojitým krížom. Nie je vylúčené, že koruna, ktorá na trojvršie pribudla za Mateja II. korunovaného v Bratislave, mala podčiarknuť celkom mimoriadne postavenie Horného Uhorska. Počas tureckej expanzie do dunajskej nížiny sa veľký počet tamojšieho obyvateľstva presúval na Hornú Zem, nazývanú vtedy už aj Slovenská Zem, Slováky, Tót Vilájet, Slowakisches Land. Je logické, že prehustenie obyvateľstva žijúceho v Slovenskej Zemi prinášalo so sebou aj početné konflikty. V súvislosti s tým sa začali vyhrocovať aj národnostné postoje a kryštalizovalo sa aj národné povedomie Slovákov, argumentujúcich starobylosťou osídlenia tohto priestoru ich predkami. 5 [pageend5]Dvojitý kríž na minci byzantského cisára Teofila (829-842) Minca uhorského kráľa Štefana I. (997-1038) Erb uhorského kráľa Bela III. (1172-1196) Mestské erby Nitry a Žiliny Pečať Slovenskey národnej rady, 1848 Dvojitý kríž a tri vrchy Ak si Slováci začali seba uvedomovať ako národ, žijúci v Slovenskej Zemi, musíme predpokladať aj uvedomovanie si vzťahu medzi nimi a erbom s vrchmi ich krajiny. Najneskôr v 16. storočí teda začína erb s dvojitým krížom na troch vrchoch prerastať z teritoriálneho symbolu do symbolu národného. Od 17. storočia sa táto tendencia posilnila aj zvýznamnením dvojitého kríža ako kríža veľkomoravského, čo sa dialo súbežne s oživením cyrilometo- dovskej tradície na Slovensku. Proces významovej premeny teritoriálneho symbolu na národný sa zavŕšil deklarovaním sa Slovákov ako svojbytného národa v revolučnom roku 1848. v Vodca národnooslobodzovacieho hnutia Ľudovít Štúr si jasne uvedomoval, že v emancipačnom národnom hnutí sa musí vyriešiť nielen otázka spoločného národného jazyka, územia, politických a kultúrnych inštitúcií a vlastných ozbrojených síl, ale aj otázka 6 Pečať Slovenskej republiky Erb Bela IV. (1235-1270) Erb Ondreja III. (1290-1301) [pageend6]vlastného národného symbolu, ktorým by sa tento národ reprezentoval. Preto predstavitelia Slovenskej národnej rady ešte počas príprav septembrového ozbrojeného vystúpenia nezabudli nechať vyhotoviť pečatidlo Slovenskej národnej rady so slovenským znakom i národnú zástavu. Od vyhlásenia dvojitého kríža na trojvrší za znak Slovenska a Slovákov v roku 1848 môžeme sledovať osudy tohto symbolu po dvoch líniách. Prvou z nich je línia šírenia sa tohto symbolu ako národného znaku a jeho preniknutie vlastne do všetkých národných, politických a kultúrnych inštitúcií. Vzala si ho do svojej pečate nielen Slovenská národná rada, ale neskôr i Matica slovenská a s ňou aj slovenské gymnáziá. Slovenský znak sa šíril so slovenským tlačeným slovom, pretože nechýbal v žiadnej Maticou vydanej knihe. Objavuje sa aj na pečatiach, členských diplomoch a školských vysvedčeniach. Zaujímavá je však línia úsilí o presadenie symbolu Slovenska a Slovákov do štátneho znaku. Počiatky týchto snáh siahajú do roku 1848. Slovenskí dobrovoľníci prisahali na zástavu, na ktorej bol vyšitý znak Uhorska — v prvej polovici štiepením erbu s brvnami a v druhej polovici s dvojitým krížom na trojvrší. Jediná, no podstatná zmena bola v tom, že hory v tomto erbe boli modré a nie zelené, ako v oficiálnom uhorskom štátnom znaku. Zmena to bola na prvý pohľad nepatrná, no veľmi významná. Modrou farbou sa do hornouhorskej časti vtedajšieho štátneho znaku zaviedli všeslovanské farby, aby demonštrovali, že Horné Uhorsko je slovenské — slovanské. Zachovaním celistvosti znaku však zároveň hovorili, že v zmysle mikulášskych žiadostí, si slovenský národ neželá separovanie sa od Uhorska, ale tu chce byť uznaný ako osobitný národ, jeden z národov žijúcich pod uhorskou korunou. Slováci svojbytný národ so svojím znakom Po početných sklamaniach a neúspešných pokusoch o dohodu s Pešťou sa Slováci obrátili o pomoc priamo do Viedne a v decembri 1861 predložili panovníkovi pros- bopis s návrhom osobitného privilégia pre Slovákov. Ním mal panovník uznať Slovákov nielen za svojbytný národ, ale uznať aj ich nárok na vlastné územie — Hornouhorské slovenské okolie. V privilégiu nechýbal ani návrh symbolu Okolia — slovenský znak na hrudi cisárskeho orla — ako symbolické vyjadrenie toho, že sa Slováci a ich navrhovaný štátoprávny útvar dávajú do ochrany Viedne. Nadeje však boli márne. V septembri 1914 na Sofijskom námestí v Kyjeve prisahali členovia Českej družiny — zárodku budúceho česko-slovenského zahraničného vojska na bielo-červenú zástavu v strede so svätováclavskou korunou a štyrmi erbami Čiech, Moravy, Sliezska a Slovenska. Tu mal základ tzv. legionársky znak, súštitie erbov spomenutých území, ktorý používali nielen legionári, ale aj Česko-Slovenská národná rada v Paríži a prechodne sa používal aj v prvých rokoch Česko-Slovenskej republiky. Komisia pripravujúca definitívny znak republiky odmietla všetky návrhy, ktoré by hovorili o dvoch štátotvorných subjektoch (napríklad polený znak v prvej polovici s českým a v druhej so slovenským symbolom. Výsledkom bol znak, v ktorom dominoval český znak, polepšený (čo je heraldický termín pre doplnenie erbu o iný prvok) o hrudný štítok so znakom Slovenska. Tesne pred autonomizáciou Česko-Slo- venska vznikli v novembri 1938 návrhy na nový štátny znak, ktorý mal heraldicky vyjadrovať novú politickú situáciu. Komisia vytvorila niekoľko návrhov, z ktorých zaujímavé sú najmä tie, ktoré delia plochu štítu na tri rovnako veľké polia so samostatnými symbolmi všetkých troch autonómnych celkov — Čiech, Slovenska a Podkarpatskej Rusi. Návrhy sa v dôsledku ďalších politických zmien nerealizovali. Dvojkríž — jediný motív štátneho znaku Slovenskej republiky Vznikom Slovenskej republiky (Slovenského štátu) sa znak s levom na Slovensku pochopiteľne prestal používať a slovenský národný symbol sa stal jediným motívom štátneho znaku. Po roku 1945 sa obnovila česko-slo- venská štátna symbolika. Kým v prvých rokoch po oslobodení ešte samostatný slovenský symbol nebol proskribovaným symbolom, s nástupom 50-tých rokov bolo jeho 7 [pageend7]samostatné použitie spojené s veľkým rizikom. Napokon v roku 1960 sa hanebným spôsobom odstránil aj zo štátneho znaku. Nádej na nápravu tejto národnej potupy svitla v roku 1968. Vtedy sa už ozývali nielen hlasy za návrat slovenského znaku, ale aj hlasy o potrebe heraldického vyjadrenia česko-slovenskej federácie. Známy vývoj udalostí však riešenie otázky štátnych symbolov na dvadsať rokov tabuizo- val. Diskusia o znovuoživenie slovenského historického symbolu sa o adekvátnej podobe česko-slovenského štátneho znaku rozprúdila začiatkom roku 1989 a akcelerovala po 17. novembri. Slovenská verejnosť spontánne odmietla návrat k znaku unitárnej republiky a pri rozhodovaní sa medzi rôznymi spôsobmi heraldického vyjadrenia česko-slovenskej federácie (štvrteným znakom, evokujúcim tesnú federáciu, či alian- čným znakom primeraným pre konfederáciu) jednoznačne priklonila k polenému znaku, ktorý by optimálne vyjadroval existenciu dvoch štátoprávnych subjektov v česko-slovenskej federácii. Toto stanovisko zaujali viaceré politické strany a združenia, Matica slovenská a naostatok i Vláda Slovenskej republiky a Slovenská národná rada. Najskôr však bolo potrebné vyriešiť podobu znaku Slovenskej republiky. Pri výbere najvhodnejšej historickej predlohy sa stretali rôzne názory. Napokon bol ako optimálny vybratý znak, ktorý tvarom štítu, podobou trojvršia, kríža i zahĺbením zakončení ramien kríža rešpektuje pečatnú predlohu zo 14. storočia. Trojvršie je však zvýšené. Od roku 1848, keď sa tento symbol stal slovenským národným znakom, sa trojvršie vždy považovalo za významný a zmysluplný symbol. Nový znak Slovenskej republiky na túto, takmer 150-ročnú tradíciu logicky nadväzuje. 1. marec 1990 sa stal dňom znovuožive- nia slovenských národných symbolov. Pri slávnostnom odhalení znaku a zástavy v Slovenskej národnej rade jej predseda povedal: « Dnešný deň možno právom zaradiť medzi významné dni v živote slovenského národa, pretože prijatím tohto ústavného zákona sme Slovákom a Slovensku vrátili dlho a neprávom upierané historické symboly, s ktorými boli späté osudy národa a ktoré oddnes predstavujú symbolické vyjadrenie slovenskej štátnosti». Článok Ladislava Vrtel’a skrátila redakcia. Článok bol prebraný z « Vlastivedný časopis », 3/1990 SVÄTÝ OTEC USTANOVIL « SVETOVÝ DEŇ CHORÝCH » Svätý Otec Ján Pavol II. v liste kardinálovi F. Angellinimu, predsedovi Pápežskej rady pre pastoráciu a pracovníkov v zdravotníctve, oznámil, že na jeho žiadosť , ako aj na prosbu viacerých biskupských konferencií a svetových zdravotníckych organizácií ustanovil SVETOVÝ DEŇ CHORÝCH, ktorý sa bude sláviť každý rok 11. februára, ma liturgickú spomienku Panny Márie Lurdskej. Podľa slov Svätého Otca cieľom tohto dňa bude výzva k veriacim, katolíckym organizáciám a civilnej spoločnosti zabezpečiť chorým najlepšiu opateru a pomôcť samotným nemocným, aby čo najlepšie využili ich nemoc na rovine ľudskej solidárnosti, ako aj na rovine nadprirodzenej, obetujúc svoje utrpenie za spásu svoju i celého sveta. Ján Pavol H. určil na svetový deň chorých 11. február, liturgickú spomienku Panny Márie Lurdskej, lebo mariánska svätyňa v Lurdoch je veľmi drahá nemocným a je zároveň symbolom nádeje na vyzdravenie ako aj milosti prijať utrpenie a chorobu za vyprosenie osobnej a celosvetovej spásy. 8 [pageend8]V májovom čísle nášho časopisu sme sa už zmienili o návšteve Otca kardinála Jozefa Ratzingera v Bratislave a o jeho prednáške. Keďže prednáška vyvolala veľký ohlas a sme istí, že mnohí si ju radi prečítajú, prinášame ju v presnom slovenskom preklade, aj keď zaberie viacero strán časopisu a vyžiada si pozorné čítanie záujemcov. VÝZNAM NÁBOŽENSKÝCH A ETICKÝCH HODNÔT V PLURALISTICKEJ SPOLOČNOSTI 1. Relativizmus ako predpoklad demokracie? Po páde totalitných systémov, ktoré hlboko poznačili naše storočie, sa dnes na veľkej časti zemegule presadzuje presvedčenie, že demokracia síce nevytvára ideálnu spoločnosť, prakticky je však jediným primeraným systémom vládnutia. Uskutočňuje sa v nej rozdelenie moci, jej kontrola, čím poskytuje rozsiahlu záruku proti svojvôli a útlaku, záruku slobody každého jednotlivca a dodržiavanie ľudských práv. Keď dnes hovoríme o demokracii, máme na mysli predovšetkým dobrá, ako je účasť na moci pre všetkých, čo je vlastne vyjadrením slobody. Nikto nemá byť iba predmetom moci, nemá byť iba ovládaným; každý má mať možnosť podieľať sa svojou vlastnou vôľou na celom politickom dianí. Skutočne slobodnými občanmi sa stávajú ľudia len ako spolurozhodovatelia. Sloboda a rovnosť všetkých sú teda tým dobrom, ktoré sa chce dosiahnuť účasťou na vláde. Keďže však moc nemôžu natrvalo vykonávať priamo všetci, musí sa dočasne delegovať. Je jasné, že aj keď je toto prevzatie moci časovo ohraničené, tzn. že platí len do najbližších volieb, je potrebná kontrola, aby určujúcou zostávala spoločná vôľa tých, ktorí svoju moc odovzdali, a nestala sa nezávislou vôľa tých, ktorí ju vykonávajú. Sú takí, čo sa zastavia na tomto mieste a povedia: Ak je zaručená sloboda pre všetkých, potom sa cieľ štátu dosiahol. Týmto spôsobom vysvetľujú podriaďovanie sa indivídua vlatnému cieľu pospolitosti; spoločenstvo osebe vraj nemá mať nijakú hodnotu, ale je tu len nato, aby umožnilo jednotlivcovi byť sebou samým. Lenže bezobsažná individuálna sloboda, ktorá sa takto javí ako najvyšší cieľ, ruší vlastne samu seba, lebo sloboda jednotlivca môže jestvovať jedine v nejakom poriadku slobôd. Potrebuje mať mieru, inak sa stane voči iným násilím. Nie bez príčiny tí, čo sa usilujú o totalitnú nadvládu, presadzujú najprv neohraničenú slobodu jednotlivca a stav boja všetkých proti všetkým, aby potom mohli predstúpiť so svojím poriadkom ako praví záchrancovia ľudstva. Sloboda teda musí mať aj obsah. Môžeme ho definovať ako zaistenie ľudských práv. Môžeme ho však obšírnejšie opísať ako zabezpečenie blahobytu celku i dobra jednotlivcov. Totiž ten, čo je ovládaný, čiže taký, čo preniesol na niekoho svoju moc, « môže byť slobodný, keď v spoločnom dobre o ktoré sa usilujú tí, ktorí vládnu, nachádza aj sám seba, tzn. vlastné dobro ». Sloboda ako forma života demokracie a právo ako dobro tvoriace jej obsah V tejto úvahe sa okrem pojmu sloboda objavujú aj ďalšie dva pojmy: právo a dobro. 9 [pageend9]Obidva, tj. sloboda ako forma života demokracie a právo ako dobro tvoriace jej obsah, stoja proti sebe v určitom napätí, ktoré predstavuje podstatný obsah dnešného zápasu o pravú formu demokracie a politiky. Isteže máme na zreteli predovšetkým slobodu ako naozajstné dobro človeka; ostatné dobrá sa nám dnes javia skôr sporné a navyše aj ľahšie zneužiteľné. Nechceme, aby nám štát vnucoval určité chápanie dobra. Problém je ešte zjavnejší, keď pojem dobra objasníme pojmom pravdy. V súčasnosti si myslíme, že rešpektovanie slobody každého jednotlivca sa vo svojej podstate zakladá na tom, že otázku pravdy nemôže rozhodnúť štát: pravda, teda aj pravda o dobre, sa ukazuje ako spoločensky nepoznateľná. Vedú sa o nej spory. Pokus nariadiť všetkým to, čo časť obyvateľstva považuje za pravdu, sa považuje za zotročovanie svedomia: pojem pravdy sa presunul do oblasti netolerancie a protidemokratickosti. Už nie je verejným, ale iba súkromným dobrom, prípadne dobrom skupín, nie však celku. Inými slovami: moderný pojem demokracie sa zdá byť nerozlučne spätý s relativizmom; relativizmus sa zasa javí ako vlastná záruka slobody a aj jej podstatného jadra, slobody náboženstva a slobody svedomia. Takto to dnes viďme všetci. No keď sa na problém pozrieme zbližša, vynorí sa otázka, či by predsa aj v demokracii nemalo byť určité nerelativistické jadro: veď či nie je v konečnom dôsledku postavená na ľudských právach, ktoré sú neporušiteľné, takže práve ich zachovávanie a zabezpečovanie sú najhlbším dôvodom, prečo sa ďemokracia ukazuje ako nevyhnutná? Ľudské práva zo svojej strany nie sú podriadené požiadavkám pluralizmu a tolerancie, ony tvoria obsah tolerancie a slobody. Nikdy nemôže byť obsahom práva ani obsahom slobody obrať iného o jeho právo. To značí, že je nevyhnutné práve pre demokraciu, aby bola založená na pravde, najmä na morálnej pravde. Dnes v súvislosti s týmto hovoríme radšej o hodnotách než o pravde, aby sme sa nedostali do konfliktu s názormi na tolerenciu a s demokratickým relativizmom. Lenže týmto terminologickým posunom sa práve postavenej otázke nedá vyhnúť, lebo hodnoty vyvodzujú svoju nedotknuteľnosť z toho, že sú pravdivé a že zodpovedujú opravdivým požiadavkám ľudského bytia. O to nástojčivejšia je potom otázka: Ako možno tieto všeobecne platné hodnoty odôvodniť? Alebo povedané jazykom súčasnosti: Ako sa majú odôvodniť tie základné hodnoty, ktoré nepodliehajú hre na väčšinu a menšinu? Skadiaľ ich poznáme? Čo sa vymyká relativizmu, prečo a ako? Táto otázka tvorí ústredný bod dnešných dišpút v politickej filozofii, v našom zápase o pravú demokraciu. Trochu zjednodušenejšie možno povedať, že tu proti sebe stoja dva základné postoje, ktoré vystupujú v rozličných obmenách a pritom sa sčasti prekrývajú. Na jednej strane nachádzame redikálne relativistický postoj, ktorý chce pojem dobra (a tým aj pojem toho, čo je pravdivé) z pokriky úplne vylúčiť, pretože vraj ohrozuje slobodu. « Prirodzené právo » sa odmieta ako podozrivé z metafyzičnosti, aby sa mohol dôsledne presadiť relativizmus. V konečnom dôsledku tu už pre politiku nejestvuje iný princíp, než rozhodnutie väčšiny, ktoré v štátnom živote vystupuje na ceste pravdy. Právo sa môže chápať len čisto politicky, čiže právo je to, čo sa ako právo zavedie príslušnými orgánmi. Na základe toho sa demokracia definuje nie podľa obsahu, ale iba čisto formálne ako súhrn predpisov, ktoré umožňujú vytvorenie väčšiny, prevzatie moci a zmenu vlády. Potom by však vo svojej podstate bola založená na mechanizme volieb a hlasovania. Proti takémuto chápaniu sa stavia tvrdenie, že pravda nie je proďuktom politiky (väčšiny), ale je nad ňou a dáva jej svetlo: nie prax vytvára pravdu, lež pravda umožňuje správnu prax. Politika je len vtedy spravodlivá a podporuje slobodu, keď slúži systému hodnôt a práv, ktoré nám predkladá rozum. Proti výslovnému skepticizmu relativistických a pozitivistických teórií tu teda nachádzame v základe dôveru v rozum, ktorý je schopný ukázať pravdu. Podstata obidvoch postojov sa dá veľmi dobre ukázať na procese s Ježišom, najmä na otázke, ktorú Pilát kladie Spasiteľovi: « Čo je pravda?» (Jn 18,38). Nikto menší, než významný predstaviteľ dôsledne relativistického stanoviska, ktorý neskôr emigroval do Ameriky, rakúsky profesor práva Hans Kelsen, predložil v jednej svojej úvahe nad týmto biblickým textom celkom jednoznačne svoj názor. K jeho filozofii politiky sa budeme musieť ešte vrátiť, teraz nám postačí všimnúť si, ako on vykladá tento biblický text. Pilátova otázka je podľa neho vyjaďením potrebnej skepsy politika. Preto je otázka určitým spôsobom aj odpoveďou: Pravda je nedosiahnuteľná. Že to tak chápe aj Pilát, vidno z toho, že nečaká na odpoveď, ale namiesto toho sa 10 [pageend10]hneď obracia na zástup. Tým podľa Kelsena rozhodnutie sporného prípadu podriadil hlasu ľudu. Kelsen je toho názoru, že si tu Pilát počínal ako dokonalý demokrat. Keďže nevie, čo je tu spravodlivé, necháva o tom rozhodnúť väčšinu. Takto sa Pilát v podaní rakúskeho učenca stáva vzorovým predstaviteľom relativistickej a skeptickej demokracie, ktorá nespočíva na hodnotách a pravde, lež na procedúrach. To, že v Ježišovom prípade bol nevinne odsúdený spravodlivý, Kelsena, zdá sa, neznepokojuje. Veď nejestvuje nijaká iná pravda ako pravda väčšiny. Pýtať sa, čo je za touto pravdou, nemá zmysel. Kelsen na jednom mieste ide až tak ďaleko, že povie, že v prípade potreby sa táto relativistická istota musí presadzovať aj cez krv a slzy; treba byť o nej rovnako presvedčený, ako bol o svojej pravde presvedčený Ježiš. Celkom inak a práve aj na základe politických hľadísk je oveľa presvedčivejší výklad, ktorý dal o tomto texte veľký exegét Heinrich Schlier. Robil to v čase, ked’ sa v Nemecku chystal uchvátiť moc národný socializmus. Schlierov výklad bol vedomým protisvedec- tvom voči tej časti evanjelických kresťanov, čo bok ochotní klásť na tú istú rovinu vieru i ľud. Schlier upozorňuje na to, že Ježiš v procese úplne uznáva sudcovskú plnú moc štátu, ktorý zastupuje Pilát. Súčasne jej však kladie medze tým, keď hovorí, že túto plnú moc nemá Pilát sám od seba, lež « zhora » (Jn 19,11). Pilát překrucuje svoju moc a tým moc štátu v okamihu, keď ju už nepovažuje za spravodlivo konajúcu ustanovizeň vyššieho poriadku založeného na pravde, ale ju používa vo vlastný prospech. Miestodržiteľ sa už nepýta na pravdu, ale chápe moc ako číru moc. «Len čo sa takto preukázal, priložil svoju ruku k justičnej vražde na Ježišovi. » 2. Načo je štát? To, že vyhranene relativistický postoj je sporný, sa takto ukázalo celkom zjavne. Na druhej strane je nám dnes všetkým dobre známe, že je problematický i postoj, ktorý pokladá pravdu aj v demokratickej praxi za čosi základné a cenné; prihlboko máme v sebe vrytú obavu pred inkvizíciou a pred znásilňovaním svedomia. Ako uniknúť tejto dileme? Položme si najprv otázku, čo je vlastne štát; načo je tu a načo nie. Potom si všimneme rozličné odpovede na túto otázku a nakoniec sa pokúsime na základe toho dôjsť k záverečnej odpoveď. Čo je teda štát? Čomu slúži? Odpovedať by sme mohli celkom jednoducho: Úlohou štátu je «udržiavať poriadok v ľudskom spolunažívaní», čiže vytvárať takú rovnováhu slobody a dobier, aby každý mohol viesť život dôstojný človeka. Dá sa to povedať aj takto: Štát zaručuje právo ako podmienku slobody a spoločného blahobytu, štátu teda na jednej strane náleží vládnuť, na druhej strane ale to, že toto vládnutie nebude len vykonávaním moci, lež ochranou práva každého jednotlivca a starosť o blaho všetkých. Úlohou štátu nie je doviesť ľudstvo k šťastiu, preto jeho úlohou nie je ani vytvárať nových ľuď. Ani nie je jeho úlohou premeniť svet na raj, a ani to nemôže; ak sa o to predsa pokúša, tak sa vydáva za absolútny a prekračuje svoje hra- nice. V takom prípade sa správa, akoby bol Bohom, a stáva sa tak — ako to ukazuje Kniha zjavení — šelmou vystupujúcou zo zeme, mocnosťou Antikrista. V tejto spojitosti je dôležité mať pred očami dva texty z Biblie, ktoré sú v zdanlivom rozpore, no v skutočnosti svojou podstatou patria k sebe: je to list Rimanom, hlava 13, a Kniha zjavení, tiež hlava 13. List Rimanom opisuje štát v jeho usporiadanej forme — štát, ktorý zostáva vo svojich medziach a nevydáva sa za prameň pravdy a práva. Pavol považuje štát za správcu, ktorý umožňuje človekovi žiť aj ako jednotlivcovi, aj v spoločenstve. Takýto štát sa patrí poslúchať. Poslúchať právo nie je obmedzovaním slobody, ale jej podmienkou. Kniha zjavení naproti tomu ukazuje štát, ktorý sám seba prehlasuje za Boha a sám od seba stanovuje, čo považovať za spravodlivé a pravdivé. Taký štát človeka rozvracia. Popiera jeho vlastné bytie, a preto už nemôže vyžadovať poslušnosť. Je príznačné, že tak národný socializmus, ako aj marxizmus v podstate popierali štát a právo, označovali záväznosť práva za neslobodu a robili si nárok nahradiť ho čímsi vyšším, a to vôľou ľudu alebo beztriednou spoločnosťou, ktorá mala nahradiť štát, lebo ten je vraj nástrojom nadvlády určitej triedy. Keď štát a jeho poriadok považovali za súpera absolútnosti nároku ich vlastnej ideológie, práve v takomto odmietavom postoji zostávalo uvedomenie si čohosi z vlastnej podstaty štátu. Štát ako štát vedie k relatívnemu poriadku v spolunažívam, no sám nemôže dať odpoveď na otázku ľudskej 11 [pageend11]existencie. Musí nechať voľný priestor nielen pre čosi inšie a azda vyššie, ale musí stále znova prijímať zvonka aj pravdu o práve, pretože on ju nemá sám v sebe. Lenže ako a odkiaľ? To je otázka, ktorú si nakoniec musíme položiť. 3. Protichodné odpovede na otázku o základoch demokracie a) Relativistická teória Na tieto otázky, ako sme už uviedli, dávajú odpoveď dve diametrálne odlišné stanoviská, medzi ktorými sa nachádzajú zmierlivé postoje. S prvým názorom v podobe krajného relativizmu sme sa už stretli v podobe reprezentovanej Hansom Kelsenom. Podľa neho môže byť vzťah medzi náboženstvom a demokraciou jedine negatívny. Najmä kresťanstvo učí absolútne pravdy a hodnoty a stojí tak v ostrom protiklade k potrebnej pochybovačnosti relativistickej demokracie. Náboženstvo je podľa neho heteronómiou osoby (jej riadenie cudzími zákonmi a vplyvmi); demokracia, naopak, zachováva jej autonómiu. To značí, že jadrom demokracie je sloboda, a nie dobro, lebo toto sa môže ukázať ako ohrozenie slobody. Dnes najznámejším predstaviteľom tohto názoru na demokraciu je americký filozof práva R. Rorty. Jeho chápanie vzájomnej zviazanosti demokracie s relativizmom predstavuje aj bežné názory časti kresťanov dneška, preto si zaslúži zvláštnu pozornosť. Podľa Rortyho jedinou mierou, ktorú možno vytvoriť na základe práva, je to, čo je rozšíreným presvedčením väčšiny občanov. Inú filozofiu, iný zdroj práva demokracia nemá. Rorty si je bezpochyby určitým spôsobom vedomý zásadnej nedostatočnosti číreho väčšinového princípu ako zdroja pravdivosti; mieni však, že praktický, väčšinovo orientovaný rozum vždy má v sebe určité intuitívne myšlienky, ako napr. odmietanie otroctva. Tu sa však istotne mýli: po celé stáročia, ba tisícročia v cítení väčšiny tento názor nebol, a nikto nevie, dokedy v nej ostane. Ide tu o prázdny pojem slobody, ktorý predpokladá, že je potrebný na rozplynutie ľudského ja na jav bez určitého stredu a bez podstaty, aby sa naša intuícia mohla konkrétne pretvoriť tak, že bude uprednostňovať slobodu. Lenže čo E otom, keď táto intuícia zanikne? Čo potom, eď sa utvorí väčšina, čo bude proti slobode a povie nám, že človek ešte pre slobodu nedorástol, ale chce a má byť vedený? Myšlienka, že by v demokracii mohla rozhodovať jedine väčšina a prameňmi práva by mohli byť jedine väčšinové názory občanov, obsahuje v sebe bezpochyby čosi podmanivé. Kedykoľvek sa totiž vydáva niečo ako pre väčšinu záväzné, čo táto väčšina nechce a za čo sa nevysloví, vyzerá to, akoby sa väčšine upierala sloboda a tým narúšala podstata demokracie. Každá iná teória vyzerá potom tak, akoby podliehala určitému dogmatizmu, ktorý si podriaďuje sebaurčenie občanov, oberá ich tým o svojprávnosť a nastoľuje vládu neslobody. Na druhej strane nemožno popierať ani to, že aj väčšina sa môže mýliť, a omyly sa nemusia týkať iba okrajových záležitostí, ale môžu spochybňovať základné dobrá, takže už nebude zaručená ľudská dôstojnosť a ľudské práva, a ani uplatňovanie slobody. Totiž to, čo sú ľudské práva a v čom spočíva ľudská dôstojnosť, nie je vždy väčšine zo dňa na deň jasné. Že ju možno zviesť a ňou manipulovať, a že slobodu možno zničiť práve v mene slobody, dokázali dramaticky dejiny nášho storočia. U Kelsena sme napokon videli, že relativizmus má v sebe svoj vlastný dogmatizmus: Sám sebou si je taký istý, že sa chce nanútiť aj tým, čo ho odmietajú. Nakoniec tu ide nevyhnutne o cynizmus, ktorý u Kelsena i u Rortyho je priam hmatateľný: Ak väčšina — ako v Pilátovom prípade — má vždy pravdu, potom sa právo nutne pošliape nohami. V zásade bude nakoniec platiť moc silnejšieho, ktorý si dokáže väčšinu strhnúť na svoju stranu. b) Metafyzická a kresťanská zásada Proti skeptickému relativizmu, o ktorom sme uvažovali, vystupuje iné rozhodné stanovisko. Otcom tohto iného pohľadu na politiku je Platón, ktorý vychádza z toho, že len ten môže dobre vládnuť, kto sám vie, čo je dobro a kto ho zakúsil. Vládnutie musí byť službou, čiže vedomým zrieknutím sa všetkého nadobudnutého vlastného i možného vysokého postavenia a s tým spojenej slobody. Musí ísť o zostup do «jaskyne », v temnote ktorej žijú ľudia. Len potom vznikne naozajstná vláda, a nie mútenie vody a pretvárka, 12 [pageend12]čo vo väčšine prípadov charakterizuje politiku. Slepotu bežnej politiky vidí Platón v tom, že jej predstavitelia bojujú o moc, « akoby bola veľkým dobrom». Takýmto ponímaním sa Platón približuje k základným biblickým myšlienkam, že totiž politika nevytvára pravdu. Ak si to relativisti myslia, potom napriek prvenstvu slobody, ktoré hľadajú, približujú sa k totalitnosti. Väčšina sa potom stáva akýmsi božstvom, proti ktorému sa už nemožno vôbec odvolať. Podľa takýchto náhľadov vypracoval Maritain filozofiu politiky, ktorá sa pokúša v teórii politiky zúrodniť veľké myšlienky Biblie. Nepotrebujeme tu uvádzať dejinné predpoklady tejto filozofie, akokoľvek by to bolo osožné. V krátkosti, hoci v dôsledku toho zjednodušene možno povedať, že v novoveku sa pojem demokracie utváral dvoma cestami a tým aj na dvoch základoch. V anglosaskej oblasti sa demokracia chápala a uskutočňovala aspoň čiastočne na báze tradícií prirodzeného Eráva a aj celkom pragmaticky ponímaného resťanského základného súhlasu. Naopak u Rousseaua sa obrátila proti kresťanskej tradícii. Po ňom sa vytvára prúd, ktorý mal inú koncepciu demokracie, než bola kresťanská. Maritain sa pokúsil pojem demokracie odpútať od Rousseaua, oslobodiť ho — ako sám vravel — od slobodomurárskych dogiem nevyhnutného pokroku, antropologického optimizmu, zbožšťovania indivídua a zabudnutia na osobu. Podľa neho pôvodné právo ľudu vládnuť si sám nikdy nemôže byť právom rozhodovať o všetkom: «vláda ľudu» a « vládnuť ľudu » patria k sebe; ide o rovnováhu medzi vôľou ľudu a cieľovými hodnotami politického konania. V tomto zmysle Maritain rozvíja trojaký personalizmus: ontologický, axiologický a sociálny, čím sa my tu nemôžeme zaoberať. Je jasné, že kresťanstvo sa tu pokladá za prameň poznania, ktoré je nad politickou činnosťou a dáva jej svetlo. V. Possenti, aby vylúčil akékoľvek podozrenie z politického absolutizmu v tom, čo je kresťanské, odpovedá v Maritainovej línii, že kresťanstvo ako zjavené náboženstvo sa ne- Íokladá za zdroj pravdy pre politiku, ale za vas a za dejinne overený spôsob života. Pravda o dobre, ktorá pochádza z kresťanskej, tradície, je pochopiteľná aj pre rozum a môže sa stať rozumnou zásadou; nejde tu o nijaké znásilňovanie rozumu a politiky akýmsi dogmatizmom. Prirodzene, že sa tu predpokladá určitý optimizmus, ktorý relativisti neuznávajú. Tu sme znova v kritickom bode teórie demokracie, nakoľko sa dotýka kresťanského výkladu. c) Je morálne aj zrejmé? Stanoviská stredu Veľmi pomôže pri pokuse o odpoveď všimnúť si stanoviská stredu, ktoré nie sú podriadené ani jednému, ani druhému táboru. V. Possenti uvádza ako predstaviteľov takejto strednej cesty týchto: N. Bobbio, R.K. Popper a J. Schumpeter; za predchodcu takejto cesty sa môže uviesť kartezianec P. Bayle (1647- 1706). Bayle vychádza z prísneho oddelenia metafyzickej a morálnej pravdy. Podľa neho politický život nepotrebuje metafyziku. Jej otázky môžu zostať sporné a javiť sa tak ako priestor pre pluralizmus, ktorý sa politiky netýka. Ako existenčný základ pre štátnu spoločnosť stačí praktická pravda. Čo sa týka jej poznateľnosti, je Bayle prívržencom optimizmu, ktorý sa nám v priebehu dejín postupne vytratil. V druhej polovici 17. stor. si ešte Bayle mohol myslieť, že morálna pravda je všetkým ľuďom prístupná. Je len jedna jediná, všeobecná a nevyhnutná morálka, ktorá dáva pravdivé a jasné svetlo, a ktorú ľudia vnímajú, len čo otvoria oči. Táto jediná morálna pravda pochádza od Boha a musí byť vzťažným bodom pre všetky jednotlivé zákony a predpisy. Takto vlastne Bayle opisuje jednoducho všeobecné názory svojho storočia: Základné morálne hľadiská predkladné kresťanstvom boli všetkým také jasné a nezvratné, že ich uprostred náboženského boja bolo možné považovať za samozrejmý názor každého rozumného človeka, pre rozum také evidentné, že sa tejto evidencie nedotklo ani rozličné vysvetľovanie viery v rozdelenom kresťanstve. Lenže čo vtedy vyzeralo ako presvedčivý poznatok pre Bohom darovaný rozum, malo svoju evidenciu len dovtedy, pokiaľ celá kultúra, celá spojitosť so životom bola charakterizovaná kresťanskou tradíciou. V miere, akou sa kresťanský základný konsenzus rozkladal a zostával holý rozum, ktorý sa nechcel nechať poučiť nijakou dejinnou skutočnosťou, ale chcel počúvať len seba, strácala sa aj morálna evidentnosť. Rozum, ktorý přeťal korene svojej viery spätej s dejinnou náboženskou kultúrou, a chcel byť už len empi13 [pageend13]rickým rozumom, zostal slepý. Kde sa ako všeobecná istota pripúšťa už iba to, čo sa dá overiť experimentálne, tam zostáva pre pravdy, ktoré presahujú čisto materiálnu oblasť, iba fungovanie, čiže hra na väčšinu a menšinu, čo je miera, ktorá sa, ako sme videli, vo svojej izolovanosti nutne mení na cynizmus a vedie k zničeniu človeka. Vlastný problém, pred ktorým dnes stojíme, je slepota rozumu voči celej takejto nie-morálnej dimenzii skutočnosti. Uspokojme sa teraz s letmým pohľadom na sociálnu filozofiu K. Poppera, o ktorom azda možno povedať, že sa snaží zachrániť celkový baylovský pohľad pre relativistickú dobu. K Popperovej vízii otvorenej spoločnosti patrí voľná diskusia a okrem toho inštitúcie na ochranu slobody a na ochranu postihnutých. Hodnoty, na ktorých spočíva demokracia ako najlepšie uskutočnená forma otvorenej spoločnosti, sa dajú uznať na základe morálnej viery: nedajú sa rozumom odôvodniť, ale postup na spôsob pokusu a omylu, podobný postupovaniu vo vede, predsa len približuje k pravde. Princípy spoločnosti sa takto nedajú odôvodniť, jedine prediskutovať. Na konci treba o tom rozhodnúť. Ako vidno, v tomto pohľade sa mieša veľa prvkov. Na jednej strane Popper vidí, že v procese voľných diskusií sa nenachádza nijaká evidencia morálnej pravdy, na druhej strane sa však podľa neho predsa len určitým druhom rozumnej viery dá uchopiť. Popperovi je jasné, že princíp väčšiny nemôže platiť neohraničené. Baylova veľká myšlienka o spoločnej rozumovej istote vo veciach morálky sa tu zužuje na nejakú cez diskusiu nahmatateľ- nú vieru, ktorá však, hoci na neistom základe, poskytuje základné prvky morálnej pravdy a vymaňuje ich z číreho funkcionalizmu. Ak to všetko uvážime, môžeme vyhlásiť, že ani tento nepatrný zvyšok základnej rozumovej morálnej istoty nevychádza z číreho rozumu, lež spočíva na dosiaľ pretrvávajúcom zvyšku názorov kresťansko-židovského pôvodu. Tento zvyšok už nie je viac nepopierateľnou istotou, ale akési minimum morálky, čo v takejto rozpadajúcej sa kresťanskej kultúre ešte zostalo. Prv ako sa odvážime dať odpoveď, pozrime sa na to, k čomu sme došli. Treba odmietnuť absolútny štát, ktorý sa presadzuje ako prameň pravdy a práva. Treba však odmietnuť aj striktný relativizmus a funkcio- nalizmus, pretože povýšenie väčšiny na jediný zdroj práva ohrozuje morálnu dôstojnosť človeka a smeruje k totalite. Rozpätie prijateľných teórií ide od Maritaina po Poppera, pričom Maritain predstavuje maximum dôvery v rozumnú evidenciu morálnej pravdy kres- ťanskosti a jej obrazu človeka, kým u Poppera stojíme ešte pred dostačujúcim minimom, aby sme sa vyhli tomu, že upadneme do pozitivizmu. Nechcel by som teraz popri spomenutých autoroch predložiť nejakú novú teóriu o tom, aký má byť štát a ponúknuť morálnu pravdu. Chcem sa iba pokúsiť zhrnúť poznatky, s ktorými sme sa stretli na našej doterajšej ceste. Môžu byť akousi základňou, na ktorej sa stretávajú politické filozofie, ktoré uznávajú v nejakej forme kresťanstvo a jeho morálne posolstvo ako vzťažný bod politickej činnosti bez toho, aby sa pritom zotreli hranice medzi politikou a vierou. 4. Zhrnutie a výsledky Myslím, že výsledok našej okružnej cesty medzi modernými názormi sa dá zhrnúť do nasledujúcich siedmich výpovedí: 1. Štát sám nie je zdrojom pravdy ani morálky: Nemôže predložiť sám od seba nijakú pravdu ani na základe ideológie, založenej na národe, rase, triede alebo vna nejakej inej veličine, ani cestou väčšiny. Štát nie je absolútny. 2. Cieľ štátu nemôže spočívať ani v čírej bezobsažnej slobode; na to, aby dal základ pre zmysluplný a životaschopný poriadok pre pospolitosť, potrebuje mať určitú minimálnu mieru pravdy a poznania dobra, ktoré sú nemanipulovateľné. Inak klesne, ako hovorí Augustín, na stupeň dobre fungujúcej bandy lúpežníkov, pretože ho bude určovať len fungovanie, a nie spravodlivosť, ktorá je dobrá ku všetkým. 3. Podľa toho štát musí zvonka prijať preň nevyhnutnú mieru na poznanie a na pravdu o dobre. 4. Toto « zvonka » by mohlo byť v priaznivom prípade čistým úsudkom rozumu, o ktorý by sa starala a nad ním bdela nezávislá filozofia. Prakticky však takáto čista a dejinne nezávislá rozumová evidencia nejestvuje. Metafyzický a morálny úsudok pôsobí len v historických súvislostiach, závisí od nich, no súčasne ich prekračuje. V skutočnosti všetky 14 [pageend14]štáty mali a používali morálny úsudok z náboženských tradícií, od ktorých sa jm súčasne dostala aj morálna výchova. Úroveň úsudku a miera poznania dobra je iste v historických náboženstvách veľmi rozdielna, aj vzájomný vzťah štátu a náboženstva je rôzny. Snaha stotožniť ich a tak zabsolutizo- vať štát nábožensky, čo súčasne korumpuje náboženstvo, sa v dejinách vyskytuje stále. Jestvujú však aj pozitívne vzory vzťahov medzi morálnym poznaním na náboženskom podklade a medzi štátnym zriadením. Možno dokonca povedať, že medzi veľkými náboženskými a štátnymi útvarmi sa prejavuje zásadná zhoda v dôležitých prvkoch o tom, čo je morálne dobré, ktorá svedčí o obojstrannej rozumnosti. 5. Ako najvšeobecnejšia a najrozumnejšia náboženská kultúra sa ukázala kresťanská viera, ktorá aj dnes poskytuje rozumu základnú štruktúru morálneho usudzovania, ktorá vedie k určitej jasnosti, alebo aspoň skytá základ pre rozumnú morálnu vieru, bez ktorej spoločnosť nemôže existovať. 6. Podľa toho — ako sme už uviedli — dostáva štát to, čo ho bytostne udržuje zvonka, no nie iba na základe číreho uvažovania, ktoré v morálnej oblasti nestačí, ale aj z uvažovania, ktoré historicky vyspelo v podobe viery. Podstatné je to, aby sa toto rozlišovanie nezanedbalo: Cirkev nesmie dať seba samu na miesto štátu, alebo chcieť pôsobiť v ňom alebo nad ním ako mocenský orgán. Tým sa sama robí štátom a vytvára absolútny štát, proti čomu má vlastne brojiť. Splynutím so štátom by rozvrátila vlastnú podstatu štátu i svoju. 7. Cirkev zostáva pre štát « vonkajškom ». Len vtedy sú obidva, čím majú byť. Cirkev musí zostať práve tak na svojom mieste a vo svojich hraniciach, ako štát. Musí rešpektovať jeho vlastné bytie a jeho vlastnú slobodu, aby mu mohla preukazovať služby, ktoré potrebuje. Musí však aj vynaložiť všetky sily, aby z nej vyžarovala tá morálna pravda, ktorú ponúka štátu a ktorá má byť viditeľná aj občanom štátu. Len ak v nej samej má táto pravda silu a formuje ľudí, môže presvedčiť aj iných a byť silou pre všetkých spolu. Úvaha na záver: Nebesia a zem Týmto nadobúda význam to kresťanské učenie, ktoré sa v našom storočí skoro vôbec nedostalo k slovu. Vyjadruje ho Pavlova veta: «Naša vlasť je v nebi» (Flp 3,20). Nový zákon sa k tomuto presvedčeniu vždy dôrazne hlásil. Pre novozákonných spisovateľov ‘mesto v nebi’ nie je iba akousi ideálnou, ale celkom reálnou veličinou — novou vlasťou, ku ktorej -ideme. Ona je vnútornou mierou, podľa ktorej žijeme, nádejou, ktorá nás nesie v prítomnosti. Novozákonní spisovatelia vedia, že toto mesto jestvuje už teraz a my doň už odteraz patríme, hoci sme ešte len na ceste. List Hebrejom rozvinul túto myšlienku neobyčajne nástojčivo: « Lebo tu nemáme trvalé mesto, ale hľadáme budúce » (Hebr 13,14). O prítomnosti tohoto mesta pôsobiaceho už teraz, vraví: « No vy ste sa priblížili k vrchu Sion a k mestu živého Boha, k nebeskému Jeruzalemu » (Hebr 12,22). Pre kresťanov teda znova platí, čo povedal patriarcha Izraela: Sú cudzincami a obyvateľmi, ktorí hľadajú budúcu vlasť (Hebr 11,13- 16). Takéto texty sa už oddávna nerady uvádzajú, lebo vraj odcudzujú človeka zemi a vyzerajú, ako by ho chceli odviesť od jeho pozemského, teda aj politického poslania. «Bratia, zostaňte verní zemi», volal Nietzsche v našom, storočí a veľké marxistické hnutie nám vtĺkalo do hlavy, že nesmieme strácať čas kvôli nebu: Nebo necháme pre vrabce, mienil Bertold Brecht. My sa však o zem staráme a robíme ju obývateľnou. Po pravde je to práve tento « eschatologický » postoj, ktorý štátu zaručuje jeho vlastné právo a súčasne je obranou proti absolutizmu, lebo vo svete vyznačuje hranice aj štátu, aj cirkvi. Tam, kde sa takýto základný postoj prijíma, cirkev si je vedomá, že nemôže byť štátom ona. Vie totiž, že podstata štátu je s konečnom platnosťou v inom, a že nemôže vybudovať Boží štát tu na zemi. Rešpektuje pozemský štát ako určité svojské usporiadanie v dejinnom čase s vlastnými právami a zákonmi, ktoré uznáva. Za to žiada lojálne spolužitie a spolupôsobenie s pozemským štátom aj tam, kde nejestvuje kresťanský štát (Rim 13,1; 1 Pt 2,13-17; iTim 2,2) Keď si na jednej strane nárokuje lojálne spolupôsobenie v štáte a rešpektovanie svojej osobitosti a svojich hraníc, na druhej strane aj vychováva k čnostiam, ktoré štátu prospievajú. Súčasne kladie všemoci štátu hranicu, pretože « Boha treba viac poslúchať ako ľudí» (Sk 5;29); a keďže na základe Božieho slova vie, že jestvuje dobro i zlo, vyzýva k odporu tam, kde by sa prikazovalo zlo, to, čo sa protiví Bohu. Putovanie do iného mesta neod- cudzuje; v skutočnosti je predpokladom toho, 15 [pageend15]že sme zdravší a zdravšími sa stávajú aj naše štáty. Ak totiž ľudia majú očakávať len to, čo im ponúka tento svet, a ak toto všetko smú a majú očakávať jedine od štátu, potom nakoniec rozvrátia sami seba i akékoľvek spoločenstvo. Ak nechceme znova upadnúť do pazúrov totalitarizmu, musíme svoj pohľad upierať nad štát, ktorý je iba časťou niečoho, a nie všetkým. Nádej v nebo nestojí proti vernosti k zemi, je nádejou aj pre zem. V nádeji v niečo väčšie, čo má trvalú platnosť, smieme a musíme my kresťania vnášať nádej aj do toho,čo je len dočasné, do sveta našich Štátov. Kardinál Jozef Ratzinger « Právo národa na zabezpečie svojej kultúry a svojej vlastnej budúcnosti nie je nijakým nacionalizmom, lež ide o trvalý ľudský zážitok a ľudské výhľady rozvoja človeka.» (Ján Pavol II. vo svojom prejave v UNESCO roku 1980). « Keď myslíme na dielo solúnskych bratov, musíme sa pozastaviť nad tým, čo ono značilo pre spoločenský a občiansky život. Okruh ich pôsobnosti sa totiž neobmedzoval iba na výlučne náboženské pole, ale z viery z Boha vyvádzali účinné dôsledky pre každodenný život jednotlivca, rodín a celej spoločnosti, aby každý úsek, každý krok života vyvieral z Boha a k Bohu smeroval. Takto kládli základy novej spoločnosti, novej spravodlivosti a pokoja. Nebáli sa za tieto zásady bojovať a trpieť. » (Ján Pavol II. v homílii pri návšteve Slovenského ústavu svätého Cyrila a Metoda v Ríme 8. novembra 1981). « Národ je ako ľudská osoba alebo ako strom: nežije bez koreňov a nežije bez budúcnosti. Vie prežiť krízu rastu čerpajúc z pravých hodnôt minulosti, ktoré ho preporodia. Návrat k najhlbším koreňom národného bytia sa tak stáva obrodnou silou pre nové obdobie. Iba tak sa pohľad do vlastnej minulosti nestane nostalgiou, ale preporo- dzujúcou energiou a odvahou do budúcnosti. Iba tak si môže národ uvedomiť zmysel svojho jestovania. » (Kardinál Jozef Tomko pred SNR v Bratislave 25. apríla 1991). 16 [pageend16]Aké šťastie byť chudobným Ako mladý muž mal som prednášať v jednom spolku. Zavolal si ma jeho predseda. « Dokážete hovoriť pred sto poslucháčmi? » « Myslím, že hej. Veď sa tým živím.» «Ako žijete?» « Chudobne, » priznal som sa. « Páči sa mi vaše seriózne správanie,» povedal predseda spolku, ktorý bol majiteľom aspoň desiatich tovární. «Budete hovoriť o dôležitosti skromného života. Treba viesť ľudí k tomu, aby boli spokojní so svojím osudom a spoznali krásu jednoduchého života. Musíte ľud poučiť, že život chudobného je práve taký bohatý na radosti ako život boháča — ba môže byť aj radostnejší, než život bohatých ľudí.» « Mám teda chváliť chudobu? » «Áno. To je téma prednášky. Môžem vám navrhnúť niektoré body: kto nemá peniaze, nemusí sa starať, kde ich bezpečne uložiť, nemusí sa báť krádeží a zlodejov, je voľný ako vták, môže ísť, kam sa mu zachce. Kto nič nemá, nemôže nič stratiť. Inými slovami, boháčov musíme ľutovať, chudákom môžeme len závidieť. » « Je v tom kus pravdy, » povedal som pokorne. Predseda viacerých podnikov sa blahosklonne pousmial a pokračoval: «Dám vám ešte ďalšie podnety: kto je chudobný, nemusí sa báť bleskov a hromov, kto nemá strechu nad hlavou, nemusí sa báť, že mu padne škridla na hlavu. Chudobný môže spokojne spať, lebo sa nemusí obávať, či akcie poklesnú a či jeho firma neskrachuje. Cez celú nedeľu sa môže vypekať na slnku, a nemusí sa strachovať, či jeho podnik prosperuje alebo nie. Môže sa ísť okúpať, ísť do lesa a zbierať maliny, čučoriedky, huby... a môže mať z toho ohromnú radosť. Väčšiu radosť ako boháč, ktorý si všetky spomínané veci musí kúpiť. Chudobný človek sa nemusí mučiť každé ráno vyberaním si šiat, lebo má len jedny. Ani topánky ho netlačia, lebo pri práci chodí bosý.» Nechal som sa presvedčiť. Mal som vo vrecku presne iba päťdesiat mariek a aj tie patrili mojej žene. Privolil som teda, že prednesiem prednášku o chudobe a nechal som si prednášku zaplatiť. Keď som sa doma pustil do práce, akosi sa mi prednáška nedarila. Myšlienky nie a nie prísť. Zdalo sa mi, že sa vysmievam sebe samému. Večer pred prednáškou som zašiel k predsedovi a poriadateľovi večierka a prednášky, pritisol som mu silne ruky na prsia a povedal: «Potrebujem tisíc mariek!» « Vaše gesto je celkom smiešne. » « Sem tisíc mariek, ináč vám prednášku neprednesiem. » «Potrebujete tie peniaze ako pôžičku?» «Áno, na krátku dobu. » Voľky-nevoľky vytiahol peňaženku a odpočítal mi tisíc mariek. Pravdepodobne si myslel, že ich už viacej neuvidí. Vyčítal som to z jeho tváre. Vložil som peniaze do vrecka a odobral som sa na pódium. Moja prednáška mala ohromný úspech. Hovoril som presvedčivo o peniazoch a o majetkoch, že nemôžu urobiť človeka šťastným. Kým naopak chudoba je priamo šťastím. Áno, šťastie chudoby je neoceniteľné. Vyberal som príklady z dejín Cirkvi, svätého Františka Assiského a iných (samozrejme, že zo stredoveku, lebo v novoveku som také príklady nenašiel. Dnes je žobranie zakázané a všetci musíme platiť dane). Nadšene som hovoril o šťastí, ktoré sa nedá kúpiť za peniaze, o miestach, kde sa človek môže cítiť šťastný, pretože je chudobný. Tak som sa rozhorlil, že som svojim slovám začal skoro veriť. Zabudol som na náš pivničný byt, na vlhké a studené steny, na úzkostlivé obracanie každej marky, prv než by som ju vydal. Ďalej som sa rozhovoril o bezsenných nociach boháčov, o tom ako sa trápia myšlienkami o zveľadení svojich akcií, bankových vkladov, o zvalutácii peňazí, o tom, ako sa ubrániť zlodejom, podvodníkom, závisti iných boháčov a podnikateľov. Tak som sa dojal nad osudom týchto úbohých boháčov, že skoro mi začali stekať slzy po tvári. Zožal som veľký úspech. Ĺudia mi nadšene ties- kali, prichádzali ku mne a gratulovali mi, najmä bohatí podnikatelia v smokingoch a ich manželky ovešané šperkami, čo sedeli v prvých sedadlách. Určite sa mojim myšlienkam nepotešili tí chudobní, čo stáli v posledných radoch sály. Na druhý deň ráno, len čo sa otvorili banky a riaditeľstvá podnikov, išiel som za predsedom, ktorý mi požičal tisícovku. « Tu máte vaše peniaze. » « Včera ste ich nutne potrebovali a teraz mi ich vraciate? A aby som nezabudol, ešte raz vám gratulujem k skvelej prednáške. » « Vašich tisíc mariek som potreboval práve na prednášku. » «Na prednášku?» «Viete, ono sa veľmi ľahko hovorí o šťastí chudoby, keď má človek tisícovku vo vrecku.» Jo Hanns Rösler 17 [pageend17]ARCHEOLÓGIA POTVRDZUJE HISTORICKÉ POZADIE VEĽKŇAZA KAJFÁŠA. Našiel sa KAJFÄŠOV rodinný hrob v Jeruzaleme? Bolo to koncom novembra roku 1990, keď izraelský archeológ, Zvi Greenhut, dostal súrnu telefonickú výzvu vo svojom úrade v Rockefellero- vom múzeu: V «lese pokoja », západne od jeruzalemskej štvrti zvanej Talpiote, pri rozširovaní cesty objavili starodávne historické náleziská. Buldozér narazil odrazu na základy starodávnych hrobiek. Keď archeológ prišiel na miesto, videl najprv hrobovú komoru, plnú ľudských kostí a črepy keramiky. Keďže hrobová komora sa nachádzala uprostred cintorína z čias druhého jeruzalemského chrámu, najprv sa zdalo, že ide o celkom «obyčajný» nález. Greenhut sa postaral o ďalšie vyšetrenie. Dal si priniesť fotokamery a špeciálne vybavenie. V ďalšom priebehu práce boli objavené ešte iné hroby a spolu dvanásť kamenných skriniek na ľudské kosti, takzvané ossáriá, v ktorých boli uložené kosti po rozklade tela a jeho spráchnivenia. Kosti ukladali do ossárií aj preto, aby mali miesto pre pochovanie ďalších mŕtvol. Niektoré ossáriá boli umelecky vypracované s geometrickými ornamentami. Na iných sa našli nápisy. Niektoré ossáriá boli už v staroveku porozbíjané, veľmi pravdepodobne vykrádačmi hrobov. Karol-Heinz Fleckenstein (KHF) interviewoval Zvi Greenhuta (ZG) ohľadom jeho objavu. KHF: Pán Greenhut, teda ste sa presvedčili, že tu nejde o « obyčajné » hroby? ZG: Najprv som preniesol ossáriá do svojho úradu a tu som sa pokúšal rozlúštiť nápisy na nich. Zdalo sa mi, že som rozlúštil meno Kaphaz, no nebol som si o tom celkom istý. Preto som sa obrátil na svojho priateľa a kolegu, Ronnie Reicha, experta v epigrafii. « Nie », povedal mi, « nápis treba čítať Kaipha» (Kajfáš). Vtedy mi svitlo, aký bol dôležitý objav. Keďže sa vyskytlo aj meno Bar Kaipha na inej pohrebnej truhlici, mohlo sa z toho uzavierať, že Kaipha bol otec a Bar Kaipha veľmi pravdepodobne jeho syn. KHF: Myslíte na Kajfáša, veľkňaza, ktorý vydal Ježiša Krista miestodržiteľovi Ponciovi Pilátovi na ukrižovanie? ZG: Nechcem s istotou tvrdiť, že je to hrob veľkňaza Kajfáša. No veľmi pravdepodobne ide o jeho rodinný hrob; lebo doteraz sme meno Kajfáš ešte nenašli v nijakom hrobe. Okrem toho Kajfáš je rodné meno alebo prezývka, ktoré sa etymologicky odvodzuje zo slova kafa — ucho ihly, alebo koph — opica. Po posledných vedeckých výskumoch na každý pád meno je v súvislosti s rodinou veľkňaza. KHF: Ako možno dátovať tento objav? ZG: Minca, ktorú sme našli v jednej lebke pochádza z čias Ag- grippu I. okolo roku 42 do 43 po Kr. Kajfáš zastával veľkňazský úrad medzi rokmi 18 do 36 po Kr., kým ho nezosadil rímsky miestodržiteľ Vitellius. KHF: Táto spomínaná minca má ale vzťah s gréckopohan- ským zvykom vložiť mŕtvemu do úst peniaz ako poplatok prievozníkovi, ktorý mal previesť mŕtveho cez rieku Styx na «druhý breh ». Bol by židovský veľkňaz podľahol takému pohanskému zvyku? ZG: Tu stojíme pred vážnym problémom. Je pravda, že sa po prvý raz stretáme s takýmto prípadom z doby druhej periódy jeruzalemského chrámu. Iné pohanské zvyky sa prihodili, napríklad našli sa sandále pri hrobe, ktoré mali slúžiť ako obuv na poslednú cestu zomrelého. V našom prípade je ale zaujímavé, že nachádzame spomínanú mincu v lebke jednej ženy. Na jej ossáriu stojí meno Miriam Barat Šimeon, teda Miriam, dcéra Šimeona. Môžeme predpokladať, že Miriam mala pohanskú slúžku, ktorá jej túto mincu položila na ústa, zaiste ako poslednú službu 18 [pageend18]Na predchádzajúcej strane ossárium s menom Kaipha, na tejto umelecky vyzdobené ossárium vďačnosti, aby mohla prejsť cez rieku podsvetia. KHF: Či však nájdené ossáriá nestoja v ostrom protiklade so zmýšľaním saducejov, ktorí neverili v zmŕtvychvstanie zosnulých? ZG: Je potrebné najprv objasniť otázku, či skutočne saduceji nikdy neboli pochovaní po druhý raz čiže či ich spráchnivelé kosti neboli uložené do ossária. Väčšina hrobov poukazuje na obdobie druhého chrámu. V tomto období sa sotva dá rozlišovať medzi farizejmi a saducejmi. Preto vychádzame z predpokladu, že saduceji sa až do zničenia jeruzalemského chrámu dávali pochovávať ako ostatní židia. Totiž z archeologického hľadiska sa mi nepodarilo stanoviť nijaký rozdiel pri pochovávaní. KHF: Keby tu išlo skutočne o hrob veľkňaza Kajfáša, nemohli by sme sa právom domnievať, že by malo ísť o monumentálnu hrobku, ako je tomu napríklad pri hroboch sanhedrinu? ZG: Súčasne si musíme položiť aj inú otázku: Čo sa stalo s Kaj- fášom, keď bol pozbavený svojho úradu? Či nemohol byť uložený do menej nákladného hrobu ako « normálny » muž? Okrem toho od Jozefa Flávia sa dozvedáme, že hrob veľkňaza An- náša sa nachádzal na západnom vŕšku od Jeruzalema. A toto zodpovedá úbočiu štvrti Talpiotu východne od Jeruzaleme, kde sme našli hrob Kajfáša. Okrem toho toto pohřebiště sa nachádza blízko monumentálne vytesaných skalných hrobov, ktoré naznačujú pohrebištia veľkých osobností. KHF: Ako sa pozerať na výroky z Pessachim 54 v Talmude, (ktorý obsahuje objasňovania, vysvetlivky, poučky, zásady, pravidlá k Starému zákonu pozbierané behom viacerých storočí a okolo r. 500 po Kr. spísané. Vedľa Biblie je to druhé najdôležitejšie dielo židovského náboženstva). Teda na tie miesta, kde sa zvolávajú «Beda» na celú rodinu veľkňaza Kajfáša? ZG: To naznačuje, že celý klan Kajfášovcov bol v očiach nábožných židov ako tŕň v oku pre ich povestnú skazenosť a podplácanie. Sám Kajfáš to potvrdil, keď vydal Ježiša na ukrižovanie Rimanom. Pre neho mal byť Nazaret- čan obetným baránkom, ktorý berie na seba vinu židovského národa. Súčasne sa veľkňazská klika obávala, že pre Ježišovo učenie stratí svoje postavenie. Tak sa Kajfáš z mocensko-politických výpočtov zbavil Ježiša ako nepohodlného a nebezpečného protivníka. Tam stáli voči sebe dve osobnosti v neprekonateľnej protivé: Ježiš ako stúpenec Božej vôle — Kajfáš ako zosobnenie Zákona; večný konflikt medzi žijúcim duchom a mŕtvym písmenom. KHF: Ako hľadíte na nový objav vzhľadom na Ježišov proces? ZG: Tento archeologický nález potvrdzuje historické pozadie Kaj- fášovej rodiny. Tým sa otvárajú dvere pre vedeckých pracovníkov, aby zamerali svoju pozornosť na historickú postavu veľkňaza Kajfáša. KHF: Je možné, že sa táto dôležitá vykopávka čoskoro sprítomní aj verejnosti? ZG: Pravé miesto pre ossárium Jozefa Bar Kajfáša je, samozrejme, Izrael-Múzeum. Myslím, že o pár mesiacov návštevníci Jeruzalema budú môcť vidieť náš objav na vlastné oči. Preložil Rafaj VALLENDÁR 1992 Duchovná obnova vo Vallendári sa konala od 30. apríla do 3. mája. Prítomných bolo okolo 55 až 60 veriacich. Mladý Patrik z Holandska sa pričinil maľbou slovenského znaku a zástavou skrášliť miestnosť našej duchovnej obnovy. Prednášal nám Otec biskup Hrušovský na tému: Tajomstvo Kristovho utrpenia a zmŕtvychvstania. Každý večer sa slávila svätá omša, na ktorej koncelebroval s Otcom biskupom náš misionár Otec Huta. Priliehavú homiliu vždy predniesol Otec biskup. Sviatosť zmierenia vysluhoval vo večerných hodinách Otec biskup a vypomáhal Otec Sit- key. V sobotu pri svätej omši udelil Otec biskup sviatosť krstu malej Veronike. V nedeľu boli pri prvom svätom prijímaní dve deti a dvom dievčatám a jednému chlapcovi udelil Otec biskup sviatosť birmovania. Tu sólové pekne vystúpili deti rodiny Betz — malý Adinko spieval a mladšia Andrejka hrala na flaute pieseň: Na svoju česť Ti sľubujem... Sólové spievala a na harmoniku hrala pani Helena Zolovčiková s účinkujúcimi zo súboru « Laborec » z Košíc, ktorý k nám zavítal obohatiť kultúrnym vystúpením naše exercície. Vo večerných hodinách sme konali raz krížovú cestu, druhý raz ružencovú pobožnosť, litánie loretánské a mariánske piesne. V nedeľu po omši pri slávnostnom obede bolo kultúrne vystúpenie. Deti a dospelí predviedli milé hudobné i dramatické scénky. Účinkovala aj skupina «Laborec » s ľudovými folklórnymi piesňami. Pani Kuklová vo svojom srdečnom príhovore poďakovala všetkým za toto duchovné osvieženie, náboženské, kultúrne a národné, so želaním « dovidenia » na budúci rok. A.H. 19 [pageend19]ZO SLOVENSKA ZO ŠAŠTÍNSKEJ BAZILIKY Pri príležitosti 75. výročia fa- timských zjavení sa uskutočnila 13. mája J 992 (streda) o 10. hodine v Šaštíne celoslovenská púť biskupov a kňazov. Popri biskupoch sa zhromaždili stovky kňazov a rehoľníkov zo všetkých diecéz. Po koncelebrovanej svätej omši, ktorej predsedal metropolita Ján Sokol, bolo spoločné obnovenie zasvätenia Nepoškvrnenému Srdcu Panny Márie. V sobotu 23. mája bol pri šaš- tínskej bazilike po vysviacke saleziánskych novokňazov popoludní zjazd miništrantov z trnavskej arcidiecézy. Po stretnutí s Otcom arcibiskupom metropolitom Jánom Sokolom a po slávnostnej svätej omši bol večer mohutný sviečkový sprievod na počesť Panny Márie Pomocnice kresťanov, ktorej sviatok oslávili pútnici v nedeľu 24. mája. Na ten deň prišli z celého Slovenska do Šaštína desiatky saleziánskych ex-štu- dentov, čo prežili pred rokom 1950 svoju šťastnú mladosť pod ochranou Panny Márie Sedem- bolestnej. 200 ROKOV OD SMRTI M. HELLA Slávnostnou spomienkou na pôde Matematicko-fyzikálnej fakulty UK v Bratislave dňa 14. apríla t.r. pripomenula si slovenská odborná verejnosť 200. výročie úmrtia slávneho astronóma-jezuitu pátra Maximiliána Hella. Na slávnosti odzneli prednášky hodnotiace život a dielo tohto významného astronóma 18. storočia. Pamiatku astronóma pátra Maximiliána Hella, ktorý pochádzal z Banskej Štiavnice, uctili si v Rakúsku pri príležitosti dvestoročnice jeho úmrtia dňa 15. apríla t.r. na cintoríne v Maria Enzersdorfe pri Viedni. Na Hellov hrob položila veniec i delegácia slovenských astrónomov. Maximilián Hell bol « ako astronóm známy v celej Európe pamätníkmi svojho vynachá- dzavého ducha, lež uznanější u Boha pre svätosť svojej životnej púte», ako znie nápis na jeho náhrobku. S univerzitou v Trnave, ktorú roku 1635 založil ostrihomský arcibiskup, kardinál Peter Pázmány (1570-1637), je spojených veľa mien významných jezuitských vedcov, ktorí na nej pôsobili alebo ktorí boli jej odchovancami. Medzi nich patrí aj astronóm Maximilián Rudolf Hell. Svojou vedeckou činnosťou i budovaním hvezdární sa Hell zaradil už počas svojho života medzi popredných astronómov sveta. Preto ho mnohé akadémie vied prijali za svojho člena — Paríž, Bologna, Kodaň, Göttingen, Dortheim —, ba aj londýnska Royal Society. Medzi pomenovaniami kráterov na povrchu Mesiaca môžeme na mesačnej mape čítať aj meno Hell. ROMÁN F. WERFLA «PIESEŇ O BERNADETTE» VYŠIEL PO SLOVENSKY V NOVOM VYDANÍ V čase, keď vyšla správa o novom slovenskom vydaní románu Franza Werfla Pieseň o Bernadette (Tatran 1992, vydanie druhé) slávil sa v Katolíckej cirkvi sviatok lurdskej svätice. Dňa 16. apríla 1879 totiž zomrela v neverskom kláštore Bernadetta Soubirousová, ktorej meno zostalo zapísané v dejinách Cirkvi minulého storočia. Na Slovensku prvý raz vyšla Pieseň o Bernadette roku 1948 v žilinskom nakladateľstve Petra Studeného v preklade Eleny Ťa- pajovej-Hviezdovej. Inovovaný, modernou jazykovou kultúrou poznačený preklad Werfelovho románu bol pripravený na druhé vydanie i na prelome šesťdesiatych a sedemdesiatych rokov. Žiaľ, boli to už časy tvrdej « normalizácie », a tak rukopis putoval na vyše dvadsať rokov do trezoru. A tak sa stretávame s Bernadettou až teraz, a to zásluhou vytrvalej prekladateľky, naozajstnej fanatičky svojej práce a talentu, ktorá — porovnávajúc nemecký text románu a v spolupráci so zodpovednou redaktorkou Evou Mládekovou — znova zaspievala s prostou dievčinou ódu na večné tajomstvá viery, lásky a nádeje. POCTA JÁNOVI HOLLÉMU Filologická sekcia Slovenskej katolíckej akadémie na sklonku marca t.r. zorganizovala v Bratislave podujatie, ktoré bolo poctou Jánovi Hollému (24.3.1785- 14.4.1849), katolíckemu kňazovi a prvému veľkému slovenskému básnikovi. Hlavným bodom programu bola prednáška básnika a literárneho vedca Viliama Turčanyho o Hol- lého časomiere, po ktorej sa rozprúdila živá diskusia. Toto podujatie, ako podčiarkol prednášateľ, nebolo časované len k výročiu narodenia barda, lebo ak zrátame roky od jeho narodenia (207) a od smrti (143), dostaneme okrúhle čislo 350. Pritom v podstate nejde o povinné uctievanie historickej osobnosti, veď Hollého veľké básnické dielo pôsobilo a naďalej pôsobí nielen v krvnom obehu slovenskej kultúry, ale aj vo vedomí celého národa. Treba si uvedomiť, že Ján Hollý nebol iba rýdzi slovenský básnik, «stvoriteľ všetkého básnenia slovenského » (Petrovič) v berno- láčtine, ale zároveň pozoruhodný versológ, jazykovedec a historik. MEDITÁCIE C. LUBICHOVEJ Na slovenskom katolíckom knižnom trhu sa v týchto týždňoch objavila útla knižočka Meditácií Chiary Lubichovej z produkcie bratislavského vydavateľstva Nové mesto. Mnohí z nás sa dobre pamätajú na jej pravidelné každomesačné úvahy. Cez viacero rokov Slovenský ústav svätého Cyrila a Metoda ich vydával knižne pod titulom « Slovo života ». Vychádzali aj u nás v samizdatových vydaniach. Predstavujú konkrétne presadenie evanjeliových právd do každodenného života. O spiritualite tohto hnutia povedal Ján Pavol II.; « Je to nová charizma, charizma vhodná pre našu dobu. Je v nej jasná vízia, ekleziológia Druhého vatikánskeho koncilu, čítaná skúsenosťou, apoštolátom a životným princípom, ktorý tvorí charizmu tohto hnutia — charizmu LÁSKY.» 20 [pageend20]PANTEON SLOVENSKEJ MINULOSTI Katolícke noviny (č. 17., 26. apríla 1992) oznámili, že Spolok svätého Cyrila a Metoda chce zorganizovať celonárodnú zbierku na výstavbu panteónu slovenského národa, ktorý by stál v Nitre. Akademický sochár Matušinec sa touto témou zaoberá vyše dvadsať rokov. Aj preto sa v druhej polovici osemdesiatych rokov presťahoval z bratislavského ateliéru do rodnej Nitry. Burcoval, presviedčal, vypisoval na rozličné inštitúcie, ale daromné. Koncom sedemdesiatych rokov na výstave v Bratislave vystavoval okrem dejateľov našej minulosti aj maketu panteónu pre Nitru, o ktorý bol mimoriadny záujem. Prečo práve pre Nitru? V Nitre dal knieža Pribina postaviť prvý kresťanský chrám, ktorý roku 828 prišiel vysvätiť soľnohradský arcibiskup Adalrám. Nitra a Pribina sa citujú v Piste o obrátení Bavorov a Koruntáncov (Libellus de conversione Bagoa- riorum et Carantanorum), ktorý bol napísaný v rokoch 870-873 v Salzburgu v súvislosti s vysviackou Pribinovho chrámu. Je to najstarší písomný záznam s udaním konkrétnej lokality a mena panovníka u nás! V Nitre sa narodil Pribinov syn Koceľ. V Nitre pôsobili svätí vierozvestovia Cyril a Metod. Z Nitry pochádzal svätý Gorazd, svätý Bystrík ako aj svätý Maurus, ktorý písal o Nitre. A tak nie náhodou sa o Nitre hovorí, že je «matkou slovenských miest». Nitra mala biskupstvo už roku 880 a rovnako aj učiliště, v ktorom pôsobil svätý Cyril a Metod. V súčasnej modernej Nitre nemáme dosť reprezentačných pamiatok, ktoré by poukazovali na historický odkaz našich predkov. Pre túto príčinu akademický sochár Matušinec, odchovanec svetoznámeho juhoslovanského sochára profesora Ivana Meštroviča (1882-1962), navrhuje vybudovanie panteónu našej slovenskej minulosti. Panteón by bol vysoký dvadsaťjeden metrov. Na štíte by bol knieža Pribina, potom svätci Cyril a Metod a ostatní naši dejatelia, ako napríklad Rastislav, Koceľ, Mojmír L, Sväto- Matušincova socha: Kráľ Svätopluk pluk, Gorazd, Kliment a hoci aj negatívny biskup Wiching. Majster Matušinec vyhotovil všetkých dejateľov pribinovského a veľkomoravského obdobia. Podstatná časť je majetkom Matice slovenskej v Martine ( od roku 1973). Navrhovateľ predpokladá, že ak by sa našiel vhodný organizátor, mnohí slovenskí sochári by radi prispeli darom pre tento slovenský panteón. Návrh má sochár Matušinec hotový. Žiaľ, zatiaľ niet dostatok finančných prostriedkov. Ak by sa našiel organizátor, ktorý by sa podujal zozbierať finančné prostriedky od sponzorov a obyvateľov Slovenska, prípadne od zahraničných Slovákov, bol by to dobrý základ. Brigádami by iste pomohli miestni študenti, vojaci a dopravnými prostriedkami aj nitrianske podniky. Matušinec je presvedčený, že výstavba panteónu slovenskej minulosti by iste našla podporu aj medzi veriacimi Slovenska. Veď etnogenézu našej minulosti si nemôžeme odmyslieť od cirkevných dejateľov európskeho mena, ktorí dali starým Slovákom nielen Sväté písmo, ale aj jazyk, vieru a nádej do budúcnosti. Článok L. Zrubeca mierne skrátila redakcia 21 [pageend21]2000 SLOVENSKÝCH PÚTNIKOV V ALTÖTTINGU Verím, že absolútna väčšina z nás sme prišli na toto posvätné a najstaršie mariánske pútnické miesto Bavorska, aby sme sa na pokojnej a neutrálnej pôde stretli, duchovne osviežili a utvrdili zamyslením sa nad slovom Božím, ktorého hĺbka a múdrosť presahuje časy, národy i osoby a preto sa dotýka všetkých teda i nás, našej doby, nášho národného spoločenstva a jeho dejín, do ktorých všetci patríme, aj keď v rôznych kategóriách. Patrí do nej aj náš na smrť odsúdený brat Jozef — prvý prezident v dejinách národa, ktorý sa stal živým symbolom, znamením pádu a vzpriamenia sa mnohých v národe, pre iných zasa znamením, Púť, ktorá sa konala v Al- töttingu 25. apríla 1992 mala dôstojný rámec s účasť ou vyše 2000 slovenských pútnikov, z toho 90 % zo Slovenska, zo všetkých jeho častí. Na slávnostnej sv. omši koncelebrovalo 10 kňazov — 7 zo Slovenska a 3 zo zahraničia — predsedal vedúci Slovenskej katolíckej misie z Zúrichu zo Švajčiarska, Otec Anton Baník, ktorý mal i slávnostnú homíliu, často prerušovanú potleskom veriacich. Najväčšia bazilika v Al- tôttingu, zasvätená sv. Anne, bola preplnená a ozývala sa mohutným slovenským chrámovým spevom. Ĺudia všetko hlboko prežívali a tvorili tu skutočne jedno srdce. Odchádzali plní nadšenia. Z homílie Otca Baníka vyberáme niektoré pozoruhodné state. ktoré ich provokuje k odporu, lebo jeho mravná sila a duchovná veľkosť, ktorou vedel konfrontovať svoje poníženie s nepriateľmi v zlomyseľnej fraške násilím organizovaného súdu, ako i potupnú smrť prijal hrdinským duchom pravého kresťana a kňaza i uvedomelého predstaviteľa národa. To príliš presahuje úroveň malých a prízemných ľudí a ich materialistických koncepcií, preto ten ich odpor. (...) Nie je náhoda, že aj na samého Ježiša Krista jeho nepriatelia našili násilím politickú vinu a nie náboženskú, ani mravnú. Pilát pohan na ňom nenachádzal vinu, ale jeho zlomyseľní rodáci žiadali jeho smrť, napriek tomu, že uzdravoval, kriesil, rozmnožoval im chleby a ryby... — lebo sa báli o svoje vládne postavenie. Kristus nespadal do ich mocenských plánov. Bol príliš čistý, duchom veľký a svätý, príliš dobrý a veľkorysý, veľmi ich prevyšoval a to ich nízky a pyšný duch závisti a brutálneho egoizmu nemohol zniesť. Túto drámu boja dobra so zlom sme určite všetci vo vlastnom živote v nejakej podobe sami zažili a doma to zažívate i na stránkach novín, kde mravne pochybní ľudia, literárne karikatúry a smeti, vylievajú svoju zlosť na Cirkev, na veriacich, na všetko, čo nepasuje do ich nízkych plánov dychtiacich po moci, ktorou by chceli opäť všetkých terorizovať. Vidíme, že zloba a nízkost’ nekapitulo- vali ani po tzv. nežnej revolúcii v našej vlasti. Iba si prezliekli kabáty, aby nové meno, iná politická firma a farba zakryla tie isté lži a podvody. (...) Tu by som so sv. Pavlom chcel pripomenúť tým, čo si myslia, že stoja a pohŕdajú tými, čo poblúdili v minulosti a zo strachu o existenciu pasívne kolaborovali s režimom útlaku, ale dnes sú ochotní sa úprimne zapojiť do diela budovania skutočnej slobody národa, ale ich opäť iba kádrujú a odmietajú, aby si dali pozor a sami nepadli. Ani Kristova Cirkev nie je spoločnosťou samých svätých a dokonalých. Všetci sa spovedáme pred Bohom zo svojich pokleskov, aj pápež, biskupi i my kňazi a každý skutočný veriaci. Kristus aj dnes nám zdôrazňuje: «Ja som neprišiel volať spravodlivých, ale hriešnikov. Nie zdraví potrebujú lekára, ale chorí!» Duch Cirkvi je duchom Kristovým, preto je duchom milosrdnej lásky. Kto nechce a nevie odpustiť, ten nemá miesta v Kristovom kráľovstve lásky, aj keby bol pokrstený a vystatoval by sa svojou vierou v akejkoľvek cirkvi. Majme preto odvahu vziať na seba túto čestnú, veľkú a zodpovednú úlohu. Duch pravej viery je i duchom odvahy. I tu je nám náš hrdinský prezident jedinečným príkladom. Jeho nezlomila v tomto boji ani hrozba poníženia a smrti. Aj on premohol strach zo smrti 22 [pageend22]a sľúbil národu, že vo večnosti bude naň myslieť, pomáhať mu, zápasiť o jeho dobro a požehnanie. O pár týždňov pristúpite k urnám, aby ste hlasom rozhodli o osude národa. Je to historická príležitosť ukázať jednotu národa, ktorú nám pred svojou smrťou kládol na srdce i náš prvý prezident. Beda tým, ktorí túto jednotu budú ignorovať a naštrbovať hľadajúc iba osobné záujmy a kariéru. Pripomínam tu múdre slová učiteľa Cirkvi sv. Tomaša Akvin- ského: “Jednota nespočíva v jednotnosti názorov, ale v jednote cieľa!» Spoločný a jednotný cieľ SAMOSTATNÉHO SLOVENSKA nás musí zjednocovať i pri mnohosti strán a pluralite názorov. Svetlom slobodného slnka zaliata lúka je krásna vo svojej prírodnej jednote i v pestrosti farieb rôznych kvetov. Túto snahu po jednote musí sprevádzať láska k životu, ochota k obetiam, radostná a čestná húževnatosť v zápase o dobro celého spoločenstva národa. (...) Nakoniec vás chcem potešiť radostnou správou, ktorú som v tieto dni dostal zo Slovenska. Vyše tisíc chorých a trpiacich invalidov na Slovensku v tieto kritické dni národa urobilo duchovnú reťaz modlitieb, obetí a sebazaprení, aby u všemohúceho Pána dejín i na přímluvu našej mocnej Patrónky Slovenska P. Márie Sedembolestnej vyprosili vám, i celému národu, ako i jeho zodpovedným činiteľom, potrebnú milosť odvahy a múdrosti v zápase o dobro plnej slobody národa vo vlastnej nezávislosti. Ak tisíce chorých, telesne nevládných vie takto solidarizovat’ s potrebami národa, to by malo pohnúť svedomím nás všetkých. Starý generál Washington mal veľkú pravdu, keď zdôrazňoval svojim spoluobčanom, že volebný hlas má v demokracii väčšiu silu, ako všetky kanóny a zbrane. Andrej Hlinka tiež apeloval na národ, že musí svojich nepriateľov premôcť volebnými lístkami. Preto ten, kto by dezertoval z tohto boja a povinnosti sediac pasívne doma, nech si uvedomí, že zakopal svoju hrivnu do zeme a raz Pán bude od neho vyžadovať vyúčtovanie. Preto smelo a s dôverou vpred. Nie sme sami, lebo právo i pravda je na našej strane a tak isto sám Pán pravdy. Nech toto vedomie je základom našej istoty a mužnej odvahy v zápase o dobro národa. Tak nám Boh pomáhaj! A. Baník PRACOVNE STRETNUTIE MISIONÁROV Slovenskí kňazi, pracujúci medzi Slovákmi v našich pastoračných strediskách — misiách v Európe, sa zišli na svojom pracovnom stretnutí v duchovnom stredisku sv. Trudperta v Muenster- tali v dňoch 4.-8. mája. Krásna príroda, príjemné jarné dni a srdečné bratské ovzdušie umožnili živé rokovanie o mnohých predmetoch spoločného pastoračného záujmu. Každý misionár v prvom rade predniesol obraz svojej misie: tak sa ukázali spoločné problémy, ťažkosti i pekné stránky. Pozornosť sa sústreďovala najmä na perspektívy do budúcnosti, aj v súvise s intenzívnymi stykmi so Slovenskom. To ovplyvňuje počet účastí na slovenských bohoslužbách a iných pastoračných podujatiach. Misionári rozobrali situáciu našich rodín, mládeže, detí, celých pospolitostí. Pripravili i plány pastoračných podujatí na druhú polovicu tohto roka. Po pohľade na Slovákov v zahraničí misionári obrátili svoju pozornosť i na Slovensko a vymenili si skúsenosti a dojmy z ciest do vlasti a zo stykov s ľuďmi z domu, ktorí navštívia cudzinu. Zaujímavá a srdečná i otvorená výmena názorov obohatila každého a poukázala na jednotnosť stanovísk k predkladaným otázkam. — Informácia o prácach Biskupskej konferencie Slovenska, zamyslenie nad budúcnosťou našej práce medzi Slovákmi v zahraničí a nad možnosťou nových misionárov zo Slovenska, ako i mnohé iné príležitostné otázky vyplnili celý čas, takže ani na plánovaný zájazd do neďalekého Freiburgu sme sa nakoniec nedostali. __ dh PÚŤ V MARIASTEINE V nedeľu 10. mája usporiadal bazilejský misionár Otec Alojz Ondrejka pre svojich veriacich výročnú púť do Mariasteinu. Ich rady rozmnožili početní účastníci z zurišskej misie na čele s misionárom Otcom Baníkom a so speváckym zborom pod vedením pána Kamila Hrneka. Slávnostnú svätú omšu v pútnickej bazilike slúžil Otec biskup Dominik Hrušovský, s ktorým koncelebrovali misionári Ondrejka a Baník. V homílii Otec biskup^vychádzal z duchovného spojenia s pútnikmi v Šaštíne a vo Fatime. Na tomto pozadí vyzdvihol význam fatimského posolstva, ktoré Svätý Otec Ján Pavol II. zhrnul do slov evanjelia: «Priblížilo sa k vám kráľovstvo nebeské: kajajte sa a verte evanjeliu!». Počasie z rána strašilo pútnikov dažďom, ale neskôr sa krásne vyjasnilo a mnohí pútnici sa tak mohli stretnúť v prírode pri srdečnom pikniku. Prítomný 23 [pageend23]VZOR PRE POLITICKÝCH PREDSTAVITEĽOV Z politického disidenta, prenasledovaného komunistickým režimom, sa stal prezident republiky. Touto prevratnou cestou prešiel nový albánsky prezident Sali Beriša, známy 48-ročný lekár kardiológ. Vo svojej vlasti si získal veľké sympatie, najmä pre svoj priamy charakter a oddanosť svojmu ľudu. Právom by mohol byť modelom pre nových politikov v bývalých socialistických krajinách. Vysvitá to z jeho odpovedí, ktoré uverejnil prestížny taliansky týždenník IL SABATO vo svojom čísle zo 16. mája 1992. Na otázku novinára I. Gurakugiho, aký je rozdiel medzi ním lekárom a teraz prezidentom, Sali Beriša odpovedal: «Nevidím nijaký rozdiel. V období ť ažkého boja proti komunizmu bol som vždy neústupný a rozhodný. Kým komunisti bojovali proti mne ako proti politikovi, bránil som sa ako jednoduchý občan, lebo som bol a som stále ten istý, a nikdy nezmením svoju líniu. Chcem mať vždy tie isté ľudské rozmery, aj teraz, keď som sa stal prezidentom republiky. » Novinár potom pripomenul, že v deň zvolenia za prezidenta Sali Beriša vyhlásil, že bude aj naďalej bývať vo svojom skromnom byte a nie v prezidenrskom paláci. Na otázku novinára, či to nie je len dajaký demagogický ťah, odpovedal: «Kto takto myslí, je na veľkom omyle. Poprvé, v tomto byte žijem v normálnych podmienkach, ako žije veľa albánskych občanov. Albánsko je veľmi chudobná krajina. Neviem si teda predstaviť , ako by som mohol bývať v prezidentskom paláci, kým môj ľud žije v biede. Keby som sa bol chcel stať bohatým, bol by som si otvoril súkromnú kardiologickú kliniku. Nebol by som sa vydal na túto cestu, plnú ť ažkostí a osobných obetí. » Potom poukázal na druhú skutočnosť: «Bojovali sme za ľudské práva a za slobodu. Teraz, keď sme ich dosiahli, nejestvuje na svete nijaké materiálne bohatstvo, ktoré by sa mohlo porovnať s týmito ideálmi. Albánsko malo 50 rokov vládnu triedu, ktorá žila v luxuse, kým ľud trpel hladom. Netvrdím, že terajší politici majú žiť v biede, ale myslím, že nie som jediný štátnik žijúci v byte, ktorý má iba tri malé izby a kuchyňu. » Posledná otázka novinára znela: «Vaším heslom počas kampane bolo: Smrť komunizmu. Teraz, keď ste vyhrali, nehrozí nebezpečenstvo, že tí, či trpeli, budú chápať toto heslo v zmysle: Smrť komunistom? » Odpoveď prezidenta Berišu je obdivuhodná: «V poslednom čase som sa viac ráz vyslovil za národné zmierenie. Silu na tento návrh nachádzam práve v jednoduchom ľude, ktorý netúži po pomste, ale po zmierení a odpustení. A tí, čo najviac chcú všetko zabudnúť a odpustiť , sú práve ľudia, ktorí najviac trpeli. Oni vedia, že otvoriť staré rany by značilo zotrieť aj budúcnosť. » Pripravil R.B1. JE ĽAHKÉ POVAŽOVAŤ SLOBODU ZA SAMOZREJMÚ VEC, KEĎ TI JU NIKTO NIKDY NEZOBRAL. D. Cheney SLOVENSKÉ HLASY Z RÍMA ROČNÍK XLI - 1992 SLOVENSKÉ HLASY Z RÍMA — VOČI SLOVACCHE Dl ROMA — periodico menšite. Autorizzazione del Tribunale di Roma n. 17112 del 3. febbraio 1978. Direttore responsabile: Domenico Hrušovský. Spedizione in abbonamento postale - Gruppo III (70%). Vydáva Slovenský ústav svátého Cyrila a Metoda v Ríme. Rediguje Andrej Pauliny s redačným kruhom. Podporu na časopis možno poslať: v Anglicku, v Austrálii, v Belgicku, v Brazílii, vo Francúzsku, v Nemecku, v Rakúsku, vo Švajčiarsku a vo Švédsku na adresy tamojších slovenských katolíckych misií. V Spojených štátoch na adresu: Rev. Ján Ondič, 18. S. Chestnut St. TRESCKOW, Pa. 18254. Naša adresa: Istituto Slovacco dei Santi Cirillo e Metodio, casella postale 6175, 00100 Roma, Italia. Korešpondenciu a príspevky posielajte na adresu: Slovenské hlasy z Ríma, Istituto Slovacco dei Santi Cirillo e Metodio, Via Cassia 1415, 00123 Roma (Ľa Storta), Italia. Tlačí Typografia Ugo Detti, Via Girolamo Savonarola, 1 - 00195 Roma, Italia - Tel. (06) 380009. [pageend24]