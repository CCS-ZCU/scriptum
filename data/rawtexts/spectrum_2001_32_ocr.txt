c a a a Czech - Australian Artspectrum Association, Inc. SPECTRUM Václav Richard Žídek Strom života (Výška 48 cm ) ČÍSLO 32 Červen 2001 [pageend1]Václav Richard Žídek, se narodil v Praze v roce 1945, těsně před skončením druhé světové války jako jediný syn uměleckého fotografa a polygrafa Václava Žídka. Snad právě po svém otci zdědil talent a správný cit pro umění, které ho střídavě doprovází celým životem. V roce 1959 po skončení povinné školní docházky se snažil pro své výtvarné vlohy dostat na Grafickou průmyslovku v Helichově ulici v Praze. Přijímací zkoušky udělal, ale z politických důvodů nebyl přijat. I přesto Václav na umění nezanevrel a začal se věnovat v kruhu svých blízkých přátel-výtvamíků krajinářské olejomalbě a grafice. O pár let později, v roce 1970, pro dlouhodobě trvající bolestivé stavy páteře, začal na doporučení lékaře plavat. Aby měl tu správnou motivaci, rozhodl se pro dálkové tratě - plavecké maratóny, kde začal sklízet i sportovní úspěchy. K těm také patří, mezi plavci známá, jeho dálková plavba po Vltavě ze Slap do Prahy (1974), kdy se poprvé v historii Československa i Evropy otevřela obří vrata dvou vltavských přehrad (Štěchovické a Vranské) pouze pro jediného plavce. O této plavbě a mnoha jiných sportovních výkonech jak vlastních tak i svých zajímavých přátel, napsal v roce 1997 poutavou knížku s názvem „Sám ve víru zdymadel“ (recenzi na tuto knihu jsme otiskli v minulém roce). Pro „nesnesitelnou lehkost bytí“ v komunistickém Československu (dle jeho vlastních slov), emigroval vr. 1980 na podzim s celou rodinou do Západního Německa. I v novém domově se v jeho dalším životě odráží vícestranné výtvarné vlohy, podpořené láskou ke všemu krásnému: dále se věnuje malování - např. v roce 1985 se zúčastnil skupinové výstavy v Kolíně nad Rýnem (krajiny), - sochařství - v r.1993 jako účastník Mezinárodního konkursu umění v Couillet v Belgii získává cenu francouzské ministryně paní Lauretty Onkelinx, za bronzovou sochu „Strom života“. Před odchodem do emigrace psával články se sportovní tematikou do různých deníků a časopisů. V současné době píše pro některý exilový tisk i pro časopisy v České republice články na rozmanitá témata. I přes to, že život k němu nebyl příliš laskavý, nikdy neztratil nemalý smysl pro humor, který se nejen zrcadlí v jeho počínání, v písemném vyjadřování ale také v jeho výtvarných pracích. Snad i proto jakoby stále vyhledával příležitosti k tomu pomáhat druhým, uskutečnit jejich vlastní sny. K této záslužné práci pro druhé i k jeho vlastní tvorbě mu přejeme mnoho úspěchu. (Podrobnější životopis V.R. Žídka je uveden s mnoha dalšími příběhy zajímavých životních osudů českých exulantů z celého světa v knize Jana A. Krystka „Svět plný Čechů“, která právě vyšla v nakladatelství OSUDY v Brně. Bez poštovného je cena knihy 300,- Kč.) Redakce Tři doby Země české (Alegorie - Trilogie) — A. Hlavatý V minulém vydání Spectra jsme otiskli dopis pana Aloise Hlavatého a přislíbili jsme otisknutí jeho básní, které nám laskavě poslal. Pan Hlavatý se dožívá letos 95 let a po mnoha letech strávených v komunistických věznicích je skutečně obdivuhodné, že si uchoval sílu k tomu, aby dokázal vydat několik knih a psát i poesii. Láska k domovu v tom jistě hrála velkou roli. Na další stránce tedy přetiskujeme cyklus tří básní: 2 [pageend2]Před bouří Tíživé ticho po zemi se plazí. V planoucí náruč svírá les i pole. Ospalé ptáče skryté v stínu mlází, pod křídly kryje mládě dosud holé. V sluneční výhni vadnou květy máku. Po vláze prahne zeleň zimostrázu. Děsivě krásná clona bouřných mraků do stínu halí stěny horských srázů. Po vláze prahne v poli klas, keř v sadě, mlčící člověk, cesta prachem krytá. Bouře, jež smete snad i z hnízda ptáče, vyprahlé zemi nový život skýtá. A země volá po polibcích vláhy, pro květy růží, lid i mládě v keři. Vždyť lid k své zemi mateřské má vztahy. Zem chléb mu dává, navzájem si věří. Lid spoután zlobou květy dobra hledá. Pro duši vláhu, prosí Tvůrce věčna. Na lid i zemi úpal doby sedá. Volání tichne v dálkách nekonečna. A mračno mlčí, nad obzorem čeká. Ticho až dusí, kraj se žárem svíjí. Boj živlů začne bojem o člověka. Na prsou země lid dlí v agónii. Snad dnes, snad zítra! Mračno bouří hnáno probudí lid, zem, z ticha umírání. Vzkříšení drama bude rozehráno. Finále vyzní aktem díkůvzdání! Za bouře Mlčí les, pole, mlčí voda v řece. Květy luk vadnou výhní suchopáru. Zem tíhu ticha klade na své plece a rukou matky tlumí bolest žáru. V tom závan větru trhá nitě ticha. Koruny stromů ze sna probuzeny, k sobě se vinou něhou mladé ženy, když v květu jara duše touhou dýchá. Baletní soubor nedočkavých mraků kvapíkem běží po nebeské báni. Hučící vítr ve vlajícím fraku dešťové kapky honí vyschlou strání. Zem z prsu oblak proudy vláhy saje. Vody se valí, plní říční břehy. Tu s mocným altem, jinde s písní něhy, do dálav nesou prosté lidu báje. U okna člověk s hlavou obnaženou zanícen hledí na planoucí nebe. Vesmír chce spoutat silou nedosněnou! Měl by snad dříve láskou spoutat sebe. Orchestr živlů v záři ohňostroje kvapíku tempo střídá symfonií. Kouřící lesy ve vláze se myjí, po zemi tančí drobných perel roje. Hlas bouře tichne. Mlha nad alejí do vlasů země nový život vplétá. V objetí vláhy květy luk se chvějí, k azuru nebe píseň díků vzlétá... Po bouři Zatím co v dáli ještě vichr sténá a bouří zdeptán zmírá suchopár, pod strání louka deštěm obnažena cudně se halí v roucho vodních par. Na ptáče v keři slunko usmívá se. Krůpěje vody po větvích se honí. Šípkové poupě s šňůrou perel v pase, chudobce zpívá dole pod jabloní. Dvojice broučků, krovky nažehleny, před chrpou v poli tančí rejdováka. A šelma roháč vedle skalní stěny, samičku písní na sluníčko láká. Ušatý zajíc zadupal kdes v houští a k běhu polem svádí dětskou chasu. Do kypré půdy oráč rádlo pouští, zaorat zlobu, zasít sémě jasu. Servána bouří, pouta výhně spadla. Svobody píseň splývá s dechem země. Jen stará lípa, dole větev zvadlá, raněna bleskem tiše mluví ke mně. Obrodu země krví vykoupila. Kojeny bolem, květy láskou planou. Z Tvých květů, lípo, nová vzejde síla. Změní se v radost, nebem požehnanou. Až novým šatem jaro ozdobí Tě, zacelí rány trpícího těla... Snad nové doby žijem na úsvitě, jež lidu, - zemi, setře chmury s čela ! 3 [pageend3]_ AUSTRALIA O POST HEADQUARTERS Vladimir Tichy Chairman Czech-Australian Artspectrum Association 22 Malsbury Road HORNSBY NSW 2077 GPO BOX 1777Q MELBOURNE VIC 3001 321 EXHIBITION STREET MELBOURNE VICTORIA 21 March 2001 Dear Mr Tichy - - - . . •— .... Thank you for your letter of 5 March supporting the request for a stamp commemorating the birth centenary of Edouard Borovansky in 2002. As explained to Dr Ondrasek, the subject was not included in the 2002 issue programme in part because it did not rate sufficiently well in market research. Because we always have more requests for stamps than we can accommodate each year, research is undertaken with collectors and the general public as a means of identifying which subjects people think most worthy of inclusion in the programme. While the birth centenary of Borovansky did not rate well, it may be that he can be included in a future stamp issue of a broader nature, for example, an arts related issue. Most stamp issues consist of four or five stamps, rather than one. Yours sincerely Rosemary Clark for MANAGER PHILATELIC GROUP Tel: (03) 9204 7715 Fax: (03) 9204 7743 email: rosemary.clark@auspost.com.au Plaketa Eduarda Borovanského od Ivana Poláka 4 [pageend4]Tato konečná oficielní odpověď Australských pošt, naprosto totožná s těmi, jež obdrželi všechny naše organizace, které snahu Dr. M. Ondráška podpořili, je jistě v očividném kontrastu s článkem uveřejněném v deníku The Sydney Morning Herald, v pondělí 14. května 2001. Upozornilo nás nato několik našich čtenářů, dva poslali fotokopie článku a naše členka paní Dresslerová poslala dokonce celou původní stránku z novin. Usoudili jsme, že je na místě článek uveřejnit. The shouting Czech who saved Australia from the ballet desert. Video Valerie Lawson By today’s standards, their technique is appalling, their tutus so brief they resemble the ruff on a circus dog’s neck, and their thighs are, well, chunky. But the theatricality of the dancers of the Borovansky Ballet is beyond question, revealing how and why they were so loved by Australian audiences. A new video history of the company and its founder, Edouard Borovansky, shows the expressive quality of the performances of such dancers as Laurel Martin, Peggy Sager and Kathy Gorham, and many other stars of the company. Launched this month by Screensound Australia, Boro’s Ballet features rare footage of the company in rehearsal and on stage from the 1940s to 1959. Researchers and directors, Michelle Potter and Sally Jackson, have drawn an unsentimental portrait of Boro, as he was known, with former company dancers explaining just how tough the Czech-born dancer and director could be. As Martin Rubinstein says, Boro was both „a hard taskmaster and a fairly nasty one“. He screamed at the dancers from the wings and picked on their weak points or worst features. He was also tireless, driven, and loyal to his new country, starting his speeches with:“ We Australians...“ He choreographed ballets with Australian themes, such as Terra Australis, The Bushfire Ballet and The Black Swan. His last great contribution was nurturing the partnership of Marilyn Jones and Garth Welch, who went on to become principals of the Australian Ballet. Many believe if it was not for Boro, there would be no Australian Ballet, a company founded in 1962, three years after his death. Edouard Borovansky first visited Australia with Anna Pavlova’s company in 1929 and returned in 1938 with one of Colonel de Basil’s troupes, the Covent Garden Russian Ballet. With war about to be declared, Boro and his wife, Xenia, settled in Australia and opened a school in Melbourne. This grew into a professional company in 1944, with the backing of the theatrical entrepreneurs J.C. Williamson. The backing was withdrawn between 1948 and 1950, when the Ballet Rambert visited from Britain with much support from the British Council. Footage of the Rambert company shows that the dancers were generally more accomplished than Boro’s. That tour must have been a major blow to his income and ego, but the company reformed and flourished in the 1950s. One of the most fascinating aspects of the video history is a glimpse of a battle between Margot Fonteyn and Borovansky, who persuaded the renowned British dancer to appear with his company in 1957. She was treated like a film star here. Fonteyn did not care for Boro, whom she describes in her autobiography as „a rare character ... smallish, bald-headed, who had been a character dancer and sometimes confused the names of ballet steps. He tried to keep discipline by shouting all through rehearsals in his cracked voice and Russian accent“. In the video, we hear Boro’s side of the story. Fonteyn refused to dance in Giselle, although he had begged her to perform the classic ballet. Still, as she acknowledged in her autobiography, „it must be said that for all his cranky ways ... he did a marvellous job for Australia ... without him, some excellent dancers would have been lost in the sands of a ballet desert“. Redakce ❖ V První týdny třetího tisíciletí v Cechách. Ano, nepřehlédli jste se, v Čechách začalo třetí tisíciletí 1. ledna 2001. Na rozdíl od Austrálie, kde rok 2000 byl prvním rokem nového tisíciletí a rok 2001 je prý rokem druhým, ve většině zemí začalo třetí tisíciletí až letos. V Čechách začalo mírnou zimou s celkem nízkou sněhovou pokrývkou, tak třeba ve Špindlu bylo jen 50 cm. Asi v polovině ledna přituhlo, ale jen na krátkou dobu, dokonce i chumelilo. Počátkem února se oteplilo a druhý únorový týden to v Praze vypadalo, že přichází jaro. Na sluníčku seděli lidé na lavičkách a četli si knížky a nebudete mi věřit, ale viděl jsem první sněženky. Na politické scéně dominovaly dvě události: stávka v České televizi a uvěznění dvou Čechů komunistickým režimem na Kubě. Po odstoupení nově jmenovaného ředitele televize pana Hodače, kterého dobře znají naši krajané v Melbourne, kde pan Hodač žil, se problém přesunul do sněmovny, která po složitých jednáních schválila nový zákon o televizi. Nový ředitel byl pak zvolen členy parlamentu ze šesti navržených kandidátů. Následovaly rozhovory s vedením stávkujících, které skončily dohodou a stávka skončila. Ta druhá událost všem připomněla, že 11 let po pádu berlínské zdi komunisté na Kubě žijí a vládnou stále dál. Na rozdíl od některých amerických turistů, kteří nešetří slovy chvály na levné ubytování a levné jídlo, panům Pilipovi, členu senátu České republiky a Bubeníkovi není lhostejný osud obyčejných Kubánců. Podle Castrova režimu se tam 5 [pageend5]dopustili trestného činu navázání styku s místními disidenty, což je prý protizákonné. Navíc byli obviněni, že disidentům předali počítač, tužky a papír. Oba byli zatčeni a uvězněni. Každý v jiné cele. Ty cely byly stejné, v každé byly uvězněny čtyři osoby, jejich velikost 3m x 2m. Je jistě pozoruhodné, že takový standart nevadí aktivistům a bojovníkům za lidská práva. Nevadil ani poslancům KSČM, kteří projevili určitý zájem, stát se prostředníky ve vyjednávání s Castrovou vládou. Ukázalo se jak reformovaní komunisté jsou stále stejní a tak stále chápou pohnutky kubánské vlády a její obavy o osud socialismu. První kontakty české strany byly neúspěšné, kubánské orgány se vyhýbaly jednání. Pozitivní výsledek přineslo teprve rozhodnutí pana Pitharta, předsedy senátu Č.R., vydat se osobně na Kubu a jednat s Castrem osobně. Pánové Ivan Pilip a Jiří Bubeník se sice museli omluvit za prohřešek proti kubánským zákonům, ale pak byli propuštěni z vězení a odcestovali domů. Leden v Čechách byl ve znamení „ boomu“ mobilních telefonů, neboli jak to tam teď říkají „navýšení počtu účastníků“. V lednu bylo v České republice registrováno 5.5 miliónů mobilů. První mé ráno v Brně, byla neděle asi 7 hodin, jsem vyhlédl z okna na zasněžené sídliště a co nevidím, čtyři osoby si vyšly na procházku se svými pejsky. Tři z nich ovšem hovořily na svých mobilech, říkal jsem si, komu asi volají tak brzy ráno. Má ten mobilní amok i své dobré stránky, mnoho dědečků a babiček dostalo mobil pod stromeček od svých dětí, či vnuků. Když se necítí dobře mohou zavolat své děti. Někdy takový telefon může zachránit i život. Mobilní telefony mají také své slabé stránky. Lidé musí počítat a vejít se do rozpočtů a proto jich mnoho ruší tzv. pevné telefony. Pak se vám stane, že voláte svým přátelům a bude vám sděleno, že toto číslo není registrováno. Číslo mobilního telefonu v seznamu ovšem nenaleznete a jste v limbu. Česká ekonomika se pomalu, ale jistě začíná zvedat, měřeno tvorbou národního důchodu. V tisku a zejména tady v krajanském tisku se píše o skomírajících továrnách. Skutečnost je docela jiná, všude vyrůstají nové objekty a provozovny. Stačí jen se projet po dálnici z Prahy do Brna. U Prahy uvidíte stovky nových průmyslových objektů. Pravda, byly postaveny na kvalitní zemědělské půdě, ale instalovat moderní technologií do objektů z 19. století by bylo více než pošetilé. Podobně se to vyvíjí v Praze „U anděla“, kde zahraniční investoři začali výstavbu rozsáhlého obchodního centra s osmi biografy, několika samoobsluhami, obchodními domy a parkovišti. Pozemek nového areálu je do značné míry na ploše bývalé Vagónky Tatra na Plzeňské třídě. V Čechách celý proces rozvoje a přestavby měst probíhá zcela opačně, než tady v Austrálií a zejména v Sydney. Bydlení se stěhuje na okraje měst, někdy i do okolních obcí, zatímco zde v Sydney vyrůstají nové obytné mrakodrapy přímo v centru města. Na okraji měst zase vyrůstají nová obchodní střediska a objekty pro služby obyvatel. Staré komíny už nekouří, jen tam ještě stojí jako památníky staré epochy. Tak třeba i ty Vysočany se pomalu mění v docela příjemnou čtvrť, dnes už více obytnou, než průmyslovou. V Brně, na jih od dálnice Praha - Bratislava - Budapešť, vedle křižovatky s radiálou z Vídně a Znojma, stojí dvě velká obchodní centra. Jedno se jmenuje Olympia, je velmi elegantní uvnitř rostou palmy, jsou tam i hospůdky. Vybudovali ho Holanďané, koupili několik polí za Brnem a rychle vybudovali nové, velmi oblíbené nákupní centrum. Mohlo by směle stát třeba tady v Chattswoodu. Ti, co přijíždějí auty naleznou dostatek parkovišť, ti co jezdí hromadnou dopravou přijíždějí do Olympie z centra Brna zadarmo specielními autobusy. Opravdu radostnou zprávou je skutečnost, že úplně skončila výstavba ohyzdných paneláků a na pražských předměstích vyrůstají pohledné a pohodlné obytné budovy, kde se bude lidem dobře bydlet. Ceny jsou ovšem vysoké, 18.000 - 25.000 Kč za čtverečný metr je víc než dost. Je to 1.5 - 2.5 milionů Kč za byt, tento příklad je z Pražské čtvrti na Barrandově. A na závěr ještě dvě doporučení těm, kteří se chystají na cestu do Prahy. Zajeďte si metrem na stanici Náměstí krále Jiřího, pak se dejte do Mahlerových sadů, je to asi 3 minuty pěšky a pak si vyjeďte výtahem na vyhlídkovou plošinu televizního vysílače, kterému Pražáci říkají Bajkonur. Za 60.- Kč, důchodci polovic, se před vámi otevře nádherný a velmi neobvyklý pohled na Prahu a její okolí. A budete-li mít štěstí a bude dobrá viditelnost uvidíte i slavný Říp a možná i Ještěd. Já jsem to štěstí ovšem neměl. No a druhá dobrá zpráva je pro milovníky staré Prahy. Na Malé straně, na konci Sněmovní ulice, asi po 20 letech byla znovu otevřena kdysi velmi oblíbená vinárna „U zlaté studně“. Dvě deci veltlínského sice už nestojí 10 Kč, jako za našich studentských let, ale ta vyhlídka na starou Prahu je stále stejně úchvatná. Na tom jsme se shodli s Helou a s Petrem Brčákem, který se v Praze zastavil při cestě do Londýna. Tak se tam nezapomeňte podívat. Ing.arch. Jarda Zahrádka Bytová výstavba na Barrandově Foto J. Zahrádka 6 [pageend6]Neratov V minulém roce, když jsme s manželem navštívili Evropu a Českou republiku zastavili jsme také u jedné znejbližších kamarádek v Kunvaldu. Opět nás povozila a provedla po známých místech a tentokrát jsme také navštívili Neratov. Pokud vám jméno toho místa nic neříká, vezmeme si na pomoc obsáhlý článek Zdeny Procházkové z Lidových novin z 20. ledna t.r. s titulem - Neratov-znovuzrozené poutní místo : „Příkré úzké údolí osázené dřevěnicemi, shlukem domků, farou a hospodou shlíží přes louky na zákruty horního toku Divoké Orlice. To je Neratov. ...Ať už přijíždíte do Neratova odkudkoli, panorama, které se za poslední zatáčkou před obcí otevře, bere dech. Torzo kostela Nanebevzetí Panny Marie, tyčící se na kopci proti obloze, jakoby vystoupilo z jiných časů. “ Býval to barokní chrám postavený stavitelem Carlem Antonínem Reinem a vysvěcený roku 1733. Vše, čím země česká prošla za ta dlouhá léta kostel přežil, dokonce i druhou světovou válku, aby až jeden den po válce byl naprosto zbytečně zničen pancéřovou pěstí Rudé armády. V kostele se právě konala mše. Střecha shořela docela, roztavil se i zvon. Silné cihlové krovy udržely strop, takže bylo ještě možné stavbu zachránit. V době komunistického režimu nebyl ovšem žádný zájem kostel opravit, a tak veškeré snahy místních farářů byly naprosto marné. Když pak v roce 1967 zanedbaný kostel ztratil pod tíhou sněhu i cihlové krovy a klenbu, zůstalo už jen obvodové zdivo. Spíše zázrakem se podařilo uchránit kamennou stavbu před komunistickými mocipány, kteří by si byli nejraději kameny rozebrali na stavbu svých soukromých vil. Ovšem „skutečným zázrakem“ to tady v Neratově opravdu před mnoha a mnoha lety začalo. V obci Neratov, poprvé zaznamenané pod tímto jménem vr. 1550, si postavili jen o dvacet let později vlastní dřevěný kostelík. Rokytnickému faráři, který sem dojížděl sloužit mše, se ve snu zjevila velice živě Panna Marie a on podle její snové podoby zhotovil dřevěnou sošku. Tu věřící přenesli na svátek Nanebevzetí Panny Marie na oltář neratovského kostelíka. Když potom byla v Neratově jako „zázrakem“ uzdravena žena, všichni byli přesvědčeni o „Boží pomoci“. Neratov se stal poutním místem. Každý rok 15. srpna na svátek Nanebevzetí Panny Marie se konala pouť, na kterou se sjížděli lidé nejen ze širokého okolí, ale i z Polska a Německa. Přestože kostel má dnes jen stěny, konají se zde pokud počasí dovolí stále mše. Dokonce na Štědrý večer i mše půlnoční. Na vrcholku kopce, nad malým vesnickým hřbitovem se vypíná k nebi jen holé zdivo bývalého kostela, ale při pohledu na ně pochopíte, že pro věřící této farnosti, přes zubožený stav tohoto svatostánku, stále zůstává tím místem, kde mají k Bohu nejblíže. Neratovští věřící se svým farářem Josefem Suchárem dělají vše pro to, aby jejich kostel byl nadále tím tradičním poutním místem jakým byl po několik století, aby byl opraven a dělají ještě mnohem víc. V Neratově se nepracuje jen na obnově tradice a samotného kostela, ale neratovská fara se stala domovem postižených dětí i dospělých, kteří potřebují pomoc, aby se mohli znovu stát platnými členy lidské společnosti. Vzniklo zde dobrovolné společenství lidí - Sdružení Neratov - které přispívá k výstavbě, vybavení a provozování sociálních, charitativních i zdravotnických zařízení, jež budou sloužit potřebným lidem, to je opuštěným nebo fyzicky či mentálně postiženým dětem i dospělým. Zajišťuje pro ně pěstounskou péči nebo opatrovnickou péči v rodinách. Umožňuje i rekreační pobyty pro skupiny postižených dětí v prostorách Sdružení. Poslání tohoto společenství je také vybudovat farmu a chráněné dílny jako pracovní příležitosti pro stálé obyvatele a pracovní terapie pro postižené. 7 Kostel v Neratově Foto Z. Rich [pageend7]S podporou Ministerstva Zemědělství ČR se Sdružení již podařila rekonstrukce bývalé školy na ubytovací zařízení a zakoupení potřebné zemědělské techniky pro běžný chod farmy. I terapeutická farma je již v provozu. Kostel má již zastřešené věže a je také provizorní zastřešení nad oltářem. Když jsme v červnu minulého roku prošli troskami kostela a hřbitovem s malou kaplí, měli jsme to štěstí, že jsme potkali i pana faráře Suchára a jak jinak, než v pracovním, v montérkách. Před farou bylo několik postižených dětí s pečovatelkou, radostně nás vítaly. Mile nás uvítal i pan farář, ale rozmluva byla krátká. Práce volala. Před několika stoletími se udál v Neratově zázrak. „Boží pomoc“, nebo snad přízeň s neratovskými ale zůstala, a to hlavně v tom smyslu, že jim víra propůjčuje i soucítění s těmi, kteří ho potřebují, sílu k práci právě pro tyto potřebné a dostatek lásky k těm, kteří na ni čekají. Neratovští nečekají s nataženýma rukama, ty jsou zaměstnány užitečnou prací, ale pokud jim v jejich snažení chcete pomoci, máte rozhodně možnost. Do Neratova dojedete přes Žamberk, Kunvald a Bartošovice. Jestliže se do republiky letos nechystáte, zavolejte do redakce Spectra, rádi vám dáme bližší informace. Jana Rich $ Z Coolum Beach - o nových knihách. Se značným zdržením se mně dostala do rukou jedinečná publikace „Exilová periodika - Katalog periodik českého a slovenského exilu a krajanských tisků po roce 1945 (1999)“, kterou připravili Lucie Formanová, Jiří Gruntorád a Michal Pribáň. Je to seznam skoro všech novin a časopisů, vydávaných v 33 zemích světa, v nichž žili uprchlíci a vystěhovalci z Československa. Celkem 1086 názvů, z toho 72 v Austrálii. Ihned jsem doporučil zakladateli Libri prohibiti Jiřímu Gruntorádovi, aby jeden výtisk daroval českému poslanci Jiřímu Paynovi, který se na počátku devadesátých let smutně proslavil výroky, že mu o činnosti exilu nebylo vůbec nic známo, že by exulanti měli svou činnost „zmapovat“. Panu poslanci by zajisté neuškodilo navštívit archiv Ministerstva vnitra, kde se najde o všech proti komunistům aktivních jednotlivcích a spolcích stohy spisů. Byli jsme pod neustálým dozorem StB, kdekoliv jsme žili. Několik vysokých funkcionářů KSČ prozradilo - podřeknutím nebo úmyslně -, že StB měla mezi exulanty mnoho informátorů. Prý budeme žasnout, až jejich jména budou odtajněna. (Snad se i v této záležitosti najde druhý Petr Cibulka.) O „zmapování“ tiskové činnosti Čechů a Slováků v zahraničí se již zasloužilo několik autorů a autorek, katalog Exilová periodika je zatím nejdůkladnější. Všem badatelům děkujeme za úmornou práci spojenou s projektem tohoto druhu. Libri prohibiti (Senovážné náměstí č.2, 110 00 Praha 1) stále hledá nové členy a sponzory. Máte-li staré noviny a knihy, vydané v zahraničí, napište prosím na výše uvedenou adresu anebo je osobně předejte během návštěvy ČR. Zatímco obětaví muži a ženy vydávali časopisy, povětšinou za vlastní peníze - skoro všichni mecenáši dávno vymřeli - političtí předáci sdružení v Radě svobodného Československa, zejména Petr Zenkl, Štefan Osuský a Ferdinand Peroutka, se hašteřili mezi sebou, kdo se stane předsedou, event. Kandidátem na budoucího prezidenta. O tom, co se odehrávalo na Často bouřlivých schůzích Rady, se dovídáme z knihy pilného dějepisce Bořivoje Čelovského „Politici bez moci“ (2000) - Nakladatelství Tilia v Šenově u Ostravy. Autor měl možnost probádat archiv Rady, uložený vr. 1999 v Centru pro exilová studia při Univerzitě Palackého v Olomouci. Jednotlivé kapitoly pojednávají o založení Rady v únoru 1949 ve Washingtonu, o orgánech a členství, o podpoře a vlivu amerického National Committee for a Free Európe, který činnost Rady financoval, sociální činnosti, o vojenském a zpravodajském programu, ale hlavně o osobních a programových krizích. Nejtvrdším oříškem byla otázka sudetoněmecká. Zatím co skoro všichni členové Rady ji považovali za „neměnitelnou skutečnost“, vyřešenou jednou provždy rozhodnutím velmoci v Postupimi v r. 1945, National Committee byl tímto stanoviskem z diplomatických a psychologických důvodů skoro zděšen! Nátlaku amerických chlebodárců (členové Rady dostávali plat 300 dolarů měsíčně) podlehl první Ferdinand Peroutka, kterého Edvard Beneš krátce před svou smrtí doporučil za vůdce exilu. Po tajných rozhovorech se Simonem a Fialou, důvěrníky Rudolfa Longmanna, předsedy Sudetoněmeckého sdružení, vletech 1953 a 1955, prohlásil z rozhovoru snew yorským německým časopisem Staats-Zeitung und Herald(l 1.3.1956), že „skoro úplné vyhnání sudetských Němců bylo chybou... Navíc je hanba, co se během provádění této akce stalo!“ Vyslovil také ochotu jednat se zástupci sudetských Němců, „ačkoliv k tomu neměl žádné oprávnění“.(Snad proto, že jeho mateřštinou byla němčina.) Peroutka byl za svá slova z Rady prakticky vyobcován. , Čelovský píše na konci úvodu:“Nesměle, ba s pietou jsem po měsíce pročítal (při studiu archivu) řádky lidí, kteří tvořili historii této vrcholné exilové organizace. Stále více jsem žasl nad tím, jak mnohdy falešný byl obraz lidí, které jsem si během čtyřiceti let o nich vytvořil...“. Přestože ztratil úctu kmnoha obdivovaným osobám a osobnostem, z textu vyplývá, že většinu bezmocných představitelů čs. exilu - zejména ve srovnání s mocnými čs. komunistickými zločinci stejného historického údobí - považuje za výkvět obou národů. 8 [pageend8]Nová kniha Jana Filípka o mnichovském diktátu čtyř velmocí ( Francie, Itálie, Německo, Velká Británie), který rozhodl 29. září 1938 o okleštění pohraničního území Československa, obývaného převážně německým obyvatelstvem, je určena hlavně čtenářům, kteří na vlastní kůži a ve své duši neprožili ony otřesné dny. Autor líčí krásnou češtinou - po více než padesátiletém životě v cizině - své zážitky a s odstupem času uvažuje o smyslu - a nesmyslu - mnichovanství, to je ustupování před nátlakem, ba vydírání zlých, moci a světovlády chtivých vůdců. Na obalu knihy je fotografie, pořízená krátce po podpisu „smlouvy“, která promlouvá hlasitěji než slova. Uprostřed zpupný vítěz Hitler, vlevo ústupný Chamberlain, vážný s mírným náznakem optimismu. Až do obsazení českých zemí v březnu 1939 a napadení Polska v září téhož roku, se domníval, že se s Hitlerem dá jednat jako s gentlemanem. Mussolini, Daladier, Henderson a Ribbentrop nemají odvahu podívat se kameře do oka. Zřejmě neztratili všechna zrníčka svědomí. Mnichovanství začalo, ale bohužel neskončilo v Mnichově. Za našeho života jsme byli svědky několika Mnichovůpo celém světě. Západní Chamberlainové a Daladierové pro změnu bláhové ustupovali před nátlakem Stalina a jeho dědiců. Nakonec se ukázalo že žádné mnichovské řešení nezaručí mír. Jen pevné rozhodnutí bránit jej se zbraní v ruce. Kniha „Hra o Československo v Mnichově“ vyjde na sklonku t.r. V příštím čísle bude uvedena adresa, na níž bude možno si knihu objednat. Jan A. Krystek, úspěšný vydavatel sborníků o životě českých krajanů v mnoha zemích světa („Amerika můj druhý domov“, „Svět plný Čechů“), vydal třetí knihu „Osudy I.“, v níž jsou příběhy prof. R.Luži, kanadského podnikatele Velana, Pavla Tigrida, Miloše Formana, prof. E. Koháka, prof. O. Ulče, spisovatelky B. Kubešové, podnikatele J. Vyhnálka z Tasmánie a dalších úspěšných jedinců. Mimo krajany v zahraničí jsou zaznamenány mj. I životní osudy O. Havlové, senátorky dr. J. Moserové, tenistky J. Novotné a dr. A. Suma, bývalého tajemníka Jana Masaryka. Jan A. Krystek plánuje přiletět do Austrálie počátkem listopadu t.r., protože by rád zaznamenal i příběhy zde usedlých úspěšných krajanů. Máte-li zájem „zmapovat“ své životní zkušenosti, napište co nejdříve na adresu: Jan A. Krystek, Vrchlického sady 2, 602 Brno, ČR, kde můžete objednat I jeho novou knihu Osudy I. P.S. V Praze se nedávno dožil 93 let Jaroslav Andrejs, průkopník literatury faktů o atentátu na R. Heydricha. Přejeme p. Andrejsovi, aby se ve snesitelném zdraví dožil stovky. Stanislav Berton, Coolum Beach $• Sto let staré tóny. Musím se přiznat, že jsem nebyl příliš nadšen pozváním, kterého se nám kdysi dostalo prostřednictvím mého bratrance, k návštěvě pana Condona. Můj bratranec Harry se před tím několikráte zmínil nejen o přednáškách z oblasti hudby, které Dennis Condon pořádal, ale i o rozsáhlé sbírce „piano rolls“a reprodukčních nástrojů, kterou pan Condon vlastní. Za účelem zachování dobrých rodinných styků jsem pozvání přijal a snažil jsem se nenechat na sobě znát, že to nepovažuji za nejlepší využití večera. Hledaje udanou adresu v sydneyské čtvrti Newtown, připravoval jsem se v duchu na „koncert“ rozladěné pianoly, statečně vytloukající Radeckého marš od pana Strausse či něčeho podobného. Takovým „nástrojům“ bylo možno naslouchat v mnohým hospodách a již jsem v duchu hledal vhodnou výmluvu, jak rychle, ale přesto zdvořile odejít. Konečně jsme po trošce bloudění našli s Janou ten správný dům a po zazvonění nám přišel otevřít příjemný pán, který se představil jako Dennis a přívětivě nás pozval dál. A náhle, jako mávnutím příslovečného kouzelného proutku jsme se ocitli doslova v jiném světě. Dennis nás vyvedl po krátkém, ale dosti příkrém schodišti do prostorné místnosti ( později jsem se od něj dozvěděl, že vznikla vybouráním zdí tří ložnic ). V místnosti byla, kromě několika polic s knihami o hudbě a pohodlné sedací soupravy, dvě ne právě nejkratší křídla a další tři tzv. „uppright“ piana, jedno z nich dokonce neslo hrdě značku Steinway. Nežli jsem se vzpamatoval z překvapení, zasedl za jedno z křídel sám Artur Rubinstein a nástroj se rozezpíval jedním z nej krásnějších Chopinových nokturn. Dozněly poslední akordy Chopina a nežli jsem mohl nabrat dechu, již seděl za druhým křídlem Ignác Paderewský a názorně předvedl, že pověsti o jeho geniální technice a podání nebyly vůbec přehnané. A tak se střídali velcí mistři klaviatury a postupně vyzkoušeli všechny nástroje, co jich v pokoji bylo. Bylo mi, jako bych se ocitl v jiném světě a to jsem ještě netušil, že v přízemí se v dalších pokojích stále ukrývaly ještě tři skvostné nástroje, které nám Dennis v průběhu večera představil. Tato návštěva pro nás byla nejen překvapením, ale i jedinečnou zkušeností a naštěstí nebyla zdaleka poslední. Navštívili jsme Dennise mnohokrát za těch devět nebo deset let, která uplynula od naší první návštěvy a vždy jsme odcházeli s pocitem téměř neopakovatelného zážitku. A nyní trochu o historii tohoto způsobu nahrávání. K prvním pokusům o zachování hudebního záznamu došlo někdy v druhé polovině devatenáctého století, vynálezem předchůdce dnešního gramofonu. Nahrávky pořízené tímto značně primitivním zařízením byly nevalné kvality a jejich reprodukce, zejména klavíru jako nástroje, nám nenapovídá příliš o virtuozitě klavíristů té doby. 9 [pageend9]V roce 1887 vyvinula a patentovala firma Welte-Mignon první, zatím dosti nedokonalý systém, používající „páper rolls“, neboli papírových děrovaných svitků a o několik roků později, v roce 1897 byla potom patentována první „Pianola“. Začátkem dvacátého století dochází k výraznému vylepšení tohoto způsobu nahrávání a výrobci Welte- Mignon, Ampico, Duo-Art a jiní přinášejí na trh tzv. „Reproducing piano“. Téměř všichni klavírní virtuosové, bez výjimky, používali v prvních třech desetiletích dvacátého století tuto nahrávací techniku, o které se odvažuji říci ( a nyní pohněvám patrně mnohé ), že nebyla dosud v určitém smyslu překonána. O zánik tohoto systému se postarala světová ekonomická krize třicátých let, neboť nejen nástroje, ale i „piano rolls“(papírové svitky) byly velice nákladné a tak musely ustoupit mechanickému a později elektrickému gramofonu a pochopitelně radiovému přijímači. ( Jen pro ilustraci, piano Stainway, které reprodukovalo tyto záznamy stálo v té době přesně tolik, jako nový model Cadillacu.) Nehodlám se pouštět do technického popisu této nahrávací techniky, nejen proto, že nechci laskavého čtenáře unavovat, ale i z prostého důvodu, že mé znalosti v této oblasti jsou dosti chatrné a povrchní. Tyto reprodukční nástroje, založené na využití tlaku, či spíše podtlaku vzduchu, jsou opatřeny „pražcem“ s řadou otvorů, z nichž každý ovládá jednu klávesu nástroje. Když se otvor v papírovém svitku, přebíhajícím přes pražec překryje s příslušným otvorem v něm, je to povelem pro úhoz klávesy. Další otvory ve svitku potom řídí i sílu úderu a použití pedálů. Některá reprodukční piána mají tuto mechaniku vestavěnou přímo v nástroji samém. Jiné a podle mého názoru užitečnější reprodukční zařízení je v podstatě skříň, ze které vyčnívají, dalo by se říci „prsty“, pro každou klávesu jeden. Tato skříň se přistaví ke klavíru a po spuštění mechaniky „prsty“ v podstatě „hrají“ na nástroj. Pokud tedy přistavíme toto zařízení ke kvalitnímu a dobře naladěnému koncertnímu křídlu, toto reprodukuje skladbu, nahranou virtuosem před sto lety, naprosto věrně a přesně. Anglický hudební kritik, Ernest Newman, který byl přítomen, na předvádění reprodukčního piána „Duo-Art“, při kterém jeden z uznávaných virtuosů, Alfred Cortot, hrál některé části jedné z rapsodií France Lista, zatímco jiné části byly jím předem nahrány pomocí reprodukční techniky, popisuje tuto hudební mozaiku slovy: „ Když jeden zavřel oči, bylo nemožné rozlišit, přímou hru od reprodukce.“ Tato technika, přes nespornou výhodu věrné reprodukce, byla nejen velice nákladná, ale měla i jiné nedostatky a nevýhody. Životnost „piano rolls“, i když byly vyrobeny z velice kvalitního a trvanlivého papíru, je v podstatě omezená. Jejich uskladnění vyžaduje místnosti s kontrolovanou teplotou a vlhkostí vzduchu, nemluvě o potencionální pohromě ve formě požáru. Navíc činnost mechanismu není zcela bezhlučná a zejména při tichých pasážích může působit do značné míry rušivě. V konkurenčním boji, který výrobci reprodukčních nástrojů a pianových svitků mezi sebou vedli, zvolili šalamounské řešení. Každá ze společností používala jinou šířku a konstrukci cívek, na kterých jsou svitky navinuty. A stejně jako dnes, jednotliví klavíristé byli smluvně vázáni na jednu určitou společnost, pro kterou nahrávali. To je také důvodem, proč Dennis vlastní neméně nežli sedm nástrojů. Jeho sbírka, kterou nashromáždil za více než půl století obsahuje osm tisíc nahrávek, pořízených různými společnostmi a z toho vyplývající nutnost různých systémů. Dennis má naštěstí neobyčejně šikovné ruce a velkou znalost těchto nástrojů a tak nejen, že je schopen je udržovat v bezvadném stavu, ale restauruje a znovu oživuje nástroje, na kterých se po mnoho desetiletí usazoval prach na půdách nebo ve sklepích. Přislíbil jsem sice, že nebudu milého čtenáře unavovat dalšími, technickými podrobnostmi, ale jaksi mi to nedá. V předcházejícím odstavci jsem vyjmenoval řadu nevýhod nerozlučně spojených s reprodukčními piány. Jsou tedy všechny ty nahrávky, pořízené mistry klaviatury před sto lety odsouzeny k pomalému zániku? Doufejme, že nejsou. Japonský výrobce klavírů, Yamaha, přišel před několika málo lety s jakýmsi hybridem klavíru a počítače, nazvaným „Disklavier“, což je vlastně standartní klavír, případně i pianino, vybavené dodatečným zařízením. Víme, že hlasitost tónu a jeho „zabarvení“ závisí v podstatě na síle a rychlosti, s kterou klávesu udeříme a tím uvedeme do pohybu kladívko, které rozezvučí struny. V případě Disklavieru je každé kladívko sledováno paprskem, který s neobyčejnou přesností změří jeho rychlost a polohu a získaný údaj zaznamená do počítače, kde je tento uschován. Při přehrávání takto získané nahrávky, počítač posílá uschovaný záznam zpět do klavíru, kde každá klávesa je ovládána magnetem, který přesně napodobí původní úder, neboli bez jakéhokoli zkreslení reprodukuje nahrávku. A právě této nejnovější techniky dnes Dennis pilně využívá k uchovávání historických nahrávek pro příští generace posluchačů. Podle posledního počtu, zajistil tak již více než tři tisíce nahrávek, jejichž kopie ponechává z bezpečnostních důvodů v péči různých přátel. Před několika lety, ještě dříve, než získal pro tento účel Disklavier, vydal Dennis 30 kompaktních disků s nahrávkami nejslavnějších klavíristů první poloviny dvacátého století. Tato kolekce byla prodána do Japonska a právě honorář takto získaný umožnil Dennisovi nákup Disklavieru. Před několika málo týdny jsme měl opět příležitost zúčastnit se malého koncertu u Dennise Condona, poprvé od doby, kdy jsme se odstěhovali ze Sydney. Zeptal jsem se ho, zda je majitelem největší sbírky „piano-rolls“ v Austrálii. Obávám se, že jsem se ho tímto dotazem trochu dotkl. Mírně dotčeně mi sdělil, že je největším sběratelem nejen v Austrálii, ale patrně i na celém světě. Ale i přes tuto mou netaktní otázku se mi dostalo srdečného pozvání na další výlet do světa hudby. **7***^ Zdeněk Rich 10 [pageend10]Není emigrant jako emigrant Aneb jak ti chudí o majetek přišli (vypráví bývalý politický vězeň ) Cesty emigrantů byly různé. Poznal jsem ve vězení muže ze severních Čech, který uprchl z republiky ještě s kamarádem v r. 1948 do Rakouska. Tam byl v tom čase život ještě dosti těžký, a tak si ho usnadnili krádeží. Byli odsouzeni na dva měsíce do vězení, ale v nepřítomnosti, neboť mezitím uprchli do Itálie a odtud pak emigrovali do Austrálie. Sem přišli v roce 1950 do tábora „Bonegila“, kde se vtom čase soustřeďovali emigranti. V táboře byl i pracovní úřad, který všem zájemcům o práci vycházel ochotně vstříc. Tito dva však valný zájem neměli, a tak po delším pobytu v táboře jim přidělili práci na zahradě a jinde v táboře, kde to bylo právě potřeba. Za to dostávali 5 liber týdně (podotýkám, že tenkráte zde za libru mohla být živa menší rodina; dělník v továrně vydělával 7-8 liber týdně). Tito dva měli tedy každý týden 5 liber a k tomu ještě zdarma ubytování i se stravou. Zřejmě jim však takto Austrálie „nevoněla“, neboť když měli našetřený určitý „kapitál“, zvolili cestu lodí do Brazílie, kterou si ovšem museli zaplatit sami. V té době světa rozděleného studenou válkou, která byla velkým nebezpečím pro obě strany, nikdo netušil jak se může tato politická psychóza vyvinout. Naši dva emigranti v každém případě využili svého politického statutu i v Brazílii ve svůj prospěch. Brazílie jak je známo je katolický stát, a tak se vhodně uváděli hlavně na farách, jako uprchlíci z komunistického pekla. Faráři pak v kostelech vyzývali věřící, aby hlouběji sáhli do kapes a pomohli těmto trpitelům. Je nutno říci, že věřící uposlechli své duchovní pastýře a mnozí pak sáhli do kapsy ještě hlouběji než kdykoli předtím. Přirozeně, že pouť našich emigrantů neskončila na jedné faře. Brazílie je země velká a je poseta mnoha chrámy a kostelíky, a tak nestačili ani všechny navštívit. Když zjistili, že mají každý kolem 15.000 gruzierů (pro upřesnění uvádím, že gruzier měl tehdy v Brazílii vyšší hodnotu než anglická libra), přepočítali si svůj kapitál na České koruny a zjistili, že jsou bohatí. V té chvíli je právě zastihla radostná zpráva, že nově zvolený Československý prezident Antonín Zápotocký vyhlásil pro uprchlíky amnestii, ve které ujišťoval, že tomu kdo se vrátí do vlasti a zapojí se do budovatelského úsilí, se nic nestane! A tak tihle dva, kteří zabloudili ze severních Čech přes Austrálii až do Brazílie, přijali tuto zprávu s velkou radostí, když naší navíc uvědomili, sjak velkým kapitálem se do vlasti vrátí. Začali se tedy připravovat na cestu. Zakoupili si každý dva veliké kožené kufry a několik tašek (kůže byla v Brazílii „zemi dobytka“ za dobrou cenu) a napakovali je takovým zbožím, o kterém věděli, že je v Československu nedostupné. Na cestu se vydali přes Itálii. Odtud je ale hbitě eskortovali do Rakouska, kde je čekal dvou měsíční žalář za krádež zde před lety spáchanou. Za tuto dobu se jim ovšem nic z jejich zavazadel ani peněz neztratilo. Pod policejním dozorem byli pak dále eskortováni na hranice Československa. Rakouský policista je přátelsky upozorňoval:“Rozmyslete si to dobře, jdete za železnou oponu!“ Oni však byli k jeho varování hluší, neboť je hřálo vědomí, jak dobře jsou finančně zabezpečeni. Po překročení hranic je samozřejmě již očekávali soudruzi z StB. Hned jim dali na ruce pouta a v té chvíli také naposled viděli své kufry a tašky. V Brně na StB pak museli vyprázdnit i kapsy, odevzdat hodinky a další cennosti. Takto „očesáni“ byli odvezeni do Prahy- Ruzyně. Po důkladné zpovědi jim nakonec nabídli spolupráci. Protože oba pocházeli ze severních Čech, využili je v této oblasti. Poslali je tam již s napsaným textem, který pak četli v každé obci a městečku do místních rozhlasů. Občané severních Čech měli tak možnost si vyslechnout, jak jejich spolurodáci prožili trpký život v kapitalistickém světě a nejedna babička asi uronila slzu. Tato jejich pouť za asistence StB trvala pár týdnů. Vše skončilo potom u soudu, kde byli odsouzeni za velezradu, špionáž a ilegální přechod hranic. Přitom oba pocházeli z dělnických rodin; otec toho, kterého jsem nepoznal, pracoval jako dělník v kamenolomu. Ten byl odsouzen do vězení na 8 let. Ten druhý, jehož otec byl řezník někde na severu Čech, dostal 12 let vězení. Byl mi přidělen na zaučení do hornické práce v roce 1955 na Táboře „Vojna“ v Příbrami. Tam mi tento příběh samozřejmě s hořkostí a smutkem v očích vyprávěl. Proto dnes, po mnoha letech mohu po pravdě napsat co jsem jako spoluvězeň vyslechl. Je to příběh vskutku nevšední, až zarážející, jak tento mladý muž (26-28 let) doplatil na svou trapnou naivitu. Při vyprávění stále zdůrazňoval, že prezident Zápotocký přece ujišťoval, že se nestane nic nikomu, kdo se po návratu zapojí do budovatelského úsilí.Bylo asi zbytečné ho přesvědčovat, že tentýž prezident v červnu 1953, jen den před měnovou reformou prohlásil tuto zprávu za kapitalistickou kachnu, aby hned další den tato reforma byla oficiálně oznámena. Tam na dole jsem s ním měl ale vskutku těžkou práci. Byl mi sice přidělen na zaučení, ale pracovat odmítal. Pracovalo se ve skupinách a nikdo z naší skupiny s ním nepohnul. Stal se naprosto apatickým; rezolutně odmítl pracovat. Bylo mi ho vcelku líto, snášeli jsme to celá skupina asi tři týdny, než jsme to ohlásili na velitelství. Byl přidělen k jiné skupině, tam ho ohlásili již za tři dny. Potom byl odvezen neznámo kam a o jeho dalším osudu jsem se už nic nedozvěděl. Důvěřivost se mnohdy nevyplácí. Michal Sírový 11 [pageend11]Kalvárie Dery Naše čtenáře jistě potěší, že sbírka, do jejíhož rukopisu měli možnost nahlédnout, právě vyšla tiskem. „Křížová cesta“ je po „Přebolení“ (1998) a „Českém orloji“ (1999) v pořadí již třetí vydané dílo Dominiky Dery. Na rozdíl od dvoutisíciletých tradic sanitné a esteticky pojednaného fetišismu či novodobé vulgární interpretace nekrofílní „avantgardy“ je „Křížová cesta“ Dominiky Dery palčivým vyznáním živé tkáně, jejíž rány krvácejí právě teď, v tomto okamžiku. Je to marné volání o pomoc osamocené duše nesoucí břemeno člověčího osudu, nezbytně tragicky končícího. Jsou to němé prosby nevinnosti obětované na oltáři lidské zloby. Biblické odkazy se vyskytují v poměrně hojném počtu, rozpouštějí se však nenápadně v proudu univerzální současnosti..Ukřižování by se mohlo odehrávat stejně dobře na Kalvárii jako třeba na Pankráci; jediným rozdílem mezi nenávistným davem v Judei a „lidovými masami“ v nedávném Československu je gramotnost. Náš lid také žádal co nejpřísnější trest pro oběti režimu; dával však přednost podpisovým akcím před hulákáním. Nejhorším aspektem sebeobětování není snad fyzické utrpení ani zrada, pocit křivdy či odplata nevděku, ale pochybnosti, zdali oběť má vůbec nějaký smysl. Vášnivá úpěnlivost obsahu v žádném případě neoslabuje působivost formy, děj příběhu váže nenásilně nevyčerpatelné stanzy metafor a obrazů, které jsou přes svoji neotřelost průměrnému čtenáři nejen naprosto srozumitelné, ale které v něm také evokují pocity totožné s autorčinými. Ještě k názvu sbírky: Zmínka o „putování napříč páteří“ v podtitulu díla je zcela na místě; krom hříčky se shodou počtu obratlů s věkem Kristovým, páteř má enormní kapacitu jako nástroj bolesti, s níž se ostatně autorka během svých učňovských let v baletní škole dokonale seznámila. Vkrádají se též reminiscence na poslední olympiádu v Sydney, totiž na defilé vystrašených obličejíků cvičenek v disciplině, nazvané eufemisticky „Umělecká gymnastika žen“. Knížka vychází dvojjazyčně, básnířka sama ji přeložila do angličtiny. Editorem anglického textu byl její australský manžel, spisovatel Howard Hunt. Na přebalu (plátěné vazby) jsou ilustrace melbournské malířky Fiony Habe. Vydala Knihovna Jana Drdy v Příbrami. Stanislav Volek Následující ukázka má ve sbírce pořadové číslo 17 : Dominika Dery Vřava Armáda kobylek shltla šťávu z vypučelých listů. Prodavači vykřičených zubů, trhovkyně zapálených tváří. Dusot slonů, utržených z řetězů, skrze úzké křižovatky žil se hrnou s krví do hlavy a řvou jak poraněná šíje v tlamě hladového tygra. Ukřižuj ho, ukřižuj, ať jeho trýzeň vytryskne jak hnis, co mokvá uvnitř našich boláků. Ukřižuj ho, ukřižuj, a rozdrť v jeho kostech spalující vztek, co rdousí naše vysušená hrdla. A mně líto, tolik líto jejich zkrouceného ponížení, zloby, která rozežírá jejich červivé a líné duše, špíny, která prosákla až ke kořenům. A mně líto, tolik líto květin, které uvadly v tom davu, aniž by kdy dokázaly rozkvést. 12 [pageend12]Lodžské ghetto V minulém roce vydal Ústav mezinárodních vztahů ve spolupráci s Terezínským památníkem knížku nazvanou Ghetto Litzmannstadl 1941-1944. Na více než třech stovkách stránek kniha seznamuje čtenáře se smutnou historií tohoto ghetta, a to nejen pomocí dokladů, statistik a fotografií, ale zejména svědeckých výpovědí několika desítek obětí, patřících k malé hrstce těch, kteří „konečné řešení židovské otázky“ přežili. Tato kniha vznikla z podnětu mezinárodního sdružení bývalých vězňů koncentračních táborů, kteří prošli ghetty Terezín a Lodž, společností „Terezínská iniciativa“. Výpovědi bývalých svědků tvoří otřesnou mozaiku osudů, až smutně podobných jeden druhému, popisujících hlad, zimu a krutost nelítostné nacistické mašinérie, výběry do transportů končících zpravidla v plynových komorách. Výpovědi jsou seřazeny tak, že vždy zasahují určitou časovou rovinu a pokračují více méně v chronologickém sledu. A tak v prvních kapitolách knihy můžeme sledovat svědectví o rodinách, které se utěšovaly mylnou nadějí - „nám se přece nic nemůže stát, jsme Češi, proč bychom někam utíkali?“. Potom následují vzpomínky na nástupy do transportů, vzpomínky tak úzce osobní, ale v podstatě většinou tragicky podobné. A tak kniha pokračuje po etapách, až ke konečnému osvobození spojeneckými armádami. Následující článek nám poslal jeden náš člen, pan Petr Roessler, který se svým bratrem lodžské ghetto, po kterém následovaly pochody smrti, přežil. K jeho článku bych chtěl jen přidat několik statistických údajů. Od 1 ó.října do 3. listopadu 1941 bylo do lodžského ghetta posláno pěti transporty 5000 pražských Židů. Z tohoto počtu přežilo pouhých 276 lidí. Z.R. Vzpomínky bývalého vězně lodžského ghetta : 1941-1944. Narodil jsem se v Praze v červnu 1930. Bydlili jsme ve středu města, v Bredovské ulici (dnešní Třída politických vězňů), v domě, který naše rodina vlastnila. Tatínek byl velkoobchodník . Se starším bratrem Hanušem, jsme oba navštěvovali obecnou školu v Panské ulici. V březnu 1939, když Němci vpadli do Prahy a okupovali republiku, náš život se značně změnil k horšímu. Začaly se uplatňovat Hitlerovy antisemitské norimberské zákony. Naše osobní svoboda a občanská práva byla omezena a postupně jsme byli stále drastičtějšími diskriminačními opatřeními izolováni od ostatní společnosti. Tatínkovi sebrali obchod a nasadili tam „Treuhaendlera“, pak vyhodili naši rodinu a rodiny strýce Bedřicha a strýce Josefa z našeho domu. Moje rodina, to je tatínek Karel, maminka Lilly, bratr Hanuš a já jsme byli nuceni se nastěhovat jako podnájemníci do jednoho pokoje bytu pana Bondyho v Mánesově ulici na Vinohradech. Po skončení čtvrté třídy v roce 1940 jsem jako Žid nesměl dále do školy chodit. V židovské komunitě se organizovaly tzv. „kroužky“ pro děti školního věku. Scházely jsme se v bytě jedné rodiny v Nekázance s dětmi podobného stáří a dostávalo se nám tam jakéhosi základního vyučování, což ovšem bylo ilegální a tedy nebezpečné. Od poloviny r. 1941 museli všichni Židé nosit žlutou mogendavid hvězdu s označením „Jude“. Koncem roku 1941 začaly deportace pražských Židů v rámci nacistického plánu na „konečné řešení židovské otázky“. Moji rodiče, bratr i já jsme dostali předvolání do transportu v říjnu téhož roku. Myslím, že bylo dovoleno si vzít 50kg zavazadel na osobu. Byli jsme zařazeni do transportu B, který odjížděl z Prahy 21.října 1941. Všichni, kdo byli do tohoto transportu zařazeni, byli den předtím soustředěni ve Veletržním paláci, v jedné obrovské hale. Lidé byli rozčílení, všude bylo plno hluku a hysterie. Strávili jsme jednu noc na slamnících na podlaze. Každý dostal určité číslo s písmenem „B“ označující transport (1,000 lidí). Příští den nás odvedli na nádraží, kde jsme museli nastoupit do vlaku. Nevěděli jsme kam nás vezou. Nevím proč si právě pamatuji, že se tatínek ve vlaku holil a používal vodu, kterou seškrabával s okna vlaku, kde se srážela. Jeli jsme směrem na východ. Ukázalo se, že jedeme do Polska, do ghetta-Lodž, německy Litzmannstadt. Do lodžského ghetta byli deportováni i další naši blízcí příbuzní, ale s jinými transporty. Strýc Bedřich, teta Bedřiška a jejich syn, bratranec Herbert, transportem A; strýc Pavel, vdovec, s naší sestřenicí Haničkou, transportem D, tak jako Josef a Klára, rodiče mojí tety a další příbuzní. Z těch všech transportovaných jsme přežili jen bratr a já. Strýc Josef (identické dvojče mého tatínka Karla) a jeho manželka, teta Anna byli původně zařazeni do transportu A, ale byly z něj vyjmuti, protože strýc pracoval na židovské náboženské obci. Byli ale odvezeni brzy po tom do Terezínského ghetta.. Do Lodže jsme přijeli večer a celý náš transport byl ubytován ve velké budově, zřejmě bývalé škole nebo nemocnici na Lagewniecké ulici, Němci přejmenované na Hanseaten Strasse. Tatínek, maminka, bratr i já jsme spali na slamnících na zemi, těsně vedle sebe jako sardinky a kolem nás stejně tak spousta dalších lidí. Jen podél zdí byly pryčny a na těch náhodou spali také naši vzdálenější příbuzní Wertheimerovi s dcerami Hannou a Juditou. Po letech jsem se setkal v Praze s paní Věrou Pollákovou-Šlesingerovou, která byla ve stejné místnosti s námi a z té doby si na naši rodinu pamatovala. Všichni jsme měli hlad, jídla bylo málo a bylo špatné. Pro nás pražské židy, kteří jsme byli zvyklí žít na poměrně vysoké civilizační úrovni byla už deportace sama, ta strašná náhlá změna, celá situace v lodžském ghettu s podřadnou a ubohou stravou, téměř neexistující hygienou, strašný šok. Výsledkem toho všeho byla postupně hromadná onemocnění a úmrtí. 13 [pageend13]Maminka byla velmi deprimovaná, tatínek se snažil skrývat jak trpí, ale krátce po příjezdu onemocněl. Měl již dříve žaludeční potíže z doby, kterou strávil jako zajatec v Itálii, v první světové válce. Nesnášel ty tuřínové a zelné vodové polévky s velmi málo brambory a jenom kouskem chleba. Ležel na slamníku na zemi, ztrácel váhu, měl bolesti žaludku a lékař mu nemohl pomoci. Dvacátého osmého ledna 1942 měl chudák narozeniny. Já jako jedenáctiletý chlapec jsem nechápal, co se to vlastně s námi děje, neuměl jsem si představit co s námi bude a když jsem viděl jak tatínek trpí, nemohl jsem se přimět k tomu, abych mu gratuloval či přál něco dobrého v tom jeho beznadějném stavu. Zemřel 19.3.1942 jako jeden z prvních z našeho transportu. Z té doby jsem si uchoval vzpomínku, jak nějaký pán, jehož jméno si nepamatuji, sezval dohromady několik dětí z našeho transportu, pravidelně se s námi scházel a pokud to šlo nás vyučoval. Byla to taková náhražka školy. Nevím už co jsme se učili, snad jsme si jenom povídali o lepších časech. Chtěl nás trochu zaměstnat, trochu zlidštit to strašné prostředí. Myslím, že snad byl sionista a byl zvyklý dohlížet na mládež, každopádně jsem mu vděčný za to, co pro nás udělal. Chodili jsme tam s bratrem Hanušem, Pavlem Seidemannem (nar. 1928, který přežil a přišel později do Austrálie), Mariem Petrovským (nar. 1932, také přežil); ty další si už nepamatuji, ale věřím, že nám to duševně pomáhalo. S Pavlem jsem také hrával šachy a on vždycky vyhrál. Za naší rodinou chodívali také příbuzní, strýček Pavel s třináctiletou Haničkou, pan J. Loewy s manželkou a Arnsteinovi. V Lagewniecké ulici také s námi bydlel pan Freund, který mě za lepších časů v Praze učil hrát na housle - byl tatínkův bývalý spolužák. Měl s sebou v ghettu housle a cvičil. Hrával často, pamatuji si na Dvořákovu Humoresku, na ty hezké tóny a melodie houslí, které se mi zapsaly do paměti. Někdy pro nás vězně dával koncert. Bohužel také nepřežil. Během zimy, krátce po tatínkově smrti, jsme se museli přestěhovat do velice primitivního domku v ghettu. Bydleli jsme tam společně: maminka, bratr, já, strýc Bedřich, teta Bedřiška a bratranec. Domek neměl tekoucí vodu ani splachovací záchod. Pro vodu na mytí a na vaření se chodilo ven k pumpě, která často zamrzala a muselo se stát s kbelíkem ve frontě. Latrína, prkno s kulatým otvorem, byla venku, dělili jsme se o ni s mnoha sousedy a páchla po celém okolí, protože byla stále strašně znečištěná. „Fekalisté“, kteří občas vyprazdňovali latríny, vozili po ghettu tu dlouhou nádrž na vozíku, který čtyři nebo Šest ubohých vyhublých, často promrzlých mužů, bez koně nebo motoru, tlačilo ručně. Říkalo se, že za to dostali, jistě zaslouženě, porci polévky navíc. V domku byla jen jedna místnost, kde nás všech šest spalo na primitivních postelích, na jiný nábytek si nepamatuji. Tenkrát jsme si sami vařili. Dostávali jsme občas, myslím každých 14dní, malý příděl potravin a uhlí. Na „vyfasovaní“ přídělu bylo potřeba stát ve frontě, dlouho, často i v zimě. Co bude v přídělu jsme si mohli vždy předem přečíst na veřejné vyhlášce. V přídělu bývaly zmrzlé brambory, tuřín, kedlubny, zelí, řípa, margarin, surový cukr, umělý med, „kafee-mischung ersatz“, málo chleba, někdy mouka. Nikdy vejce, ovoce, nebo normální maso, jen někdy koňské. Platilo se ghetto-markami, které nám přidělovali. Někdy se chodilo vařit společně do „Gas-kueche“, kuchyně na plyn, kde si lidé také svěřovali „šuškandy“. Někdy v průběhu roku 1942 proběhla v ghettu „Sperre“. To znamenalo, že vybírali z obyvatel ghetta některé pro deportaci do jiných ghett nebo vyhlazovacích táborů. Sbírali hlavně nemocné „arbeits-unfaehig“ - práce neschopné staré lidi a menší děti. Maminka byla tenkrát už moc nemocná. Měla oteklé nohy, zánět pohrudnice, strašnou koliku a rychle hubla. Diagnózu určil český lékař, který ji navštívil, ale léky neměl a tak jí alespoň předepsal bramborové slupky, které se „fasovaly“ z obecní kuchyně. Ty slupky měly pomáhat proti podvýživě a oteklým nohám „Hunger Aedaeme“. Slupky se vařily v polévce a pro nás to byla lahůdka. Myslím, že to byla „ghetto-policie“, která maminku, sotva na nohou stojící, bratra a mne tehdy vyhnala před dům, na ulici. Strýc Bedřich a teta nedávno předtím už v tom domku zemřeli z podvýživy, bratranci Herbertovi bylo už 18 let, pracoval v ghettu u hasičů a nebyl tehdy doma. Maminku sebrali a naložili na vůz, kde už byli jiní neschopní a nemocní lidé a chystali seji odvézt. Nás tam chtěli nechat. Rozhodli jsme se maminku neopustit a dobrovolně jsme se k ní přidali. Odvezli nás všechny zpět do bývalé školy či nemocnice v Lagewniecké ulici, kde jsme byli původně ubytovaní. Bylo to tam strašně přeplněné chorými lidmi. Potkali jsme tam Pavla Seidemanna, který se také dobrovolně přidal ke své nemocné matce. Nevěděli jsme co s námi bude, ale ošetřovatelky, zaměstnankyně ghetta, věděly, že tam shromažďují lidi k transportu a že je čeká smrt. Jedna z ošetřovatelek, když nás dva malé chlapce s maminkou viděla, se nad námi slitovala a naznačila nám, abychom ji následovali k jedněm postranním dveřím a pustila nás všechny tři zpět na ulici. Tam jsme také zase potkali Pavla. Tak jsme se zachránili a přežili „Sperre“. Pamatuji se, jak jsme s bratrem jednou šli prodat na černý trh pár bot ještě z Prahy. Vyměnili jsme jc za polévku, a tak jsme oslavili společně naše narozeniny. Měli jsme je jen dva dny od sebe 2. a 4. června. Bohužel maminka pak brzo nato 4. října 1942 zemřela. Byla pochována tak jako tatínek a ostatní naši příbuzní na židovském hřbitově na Maryšině. Byl to strašný rok. Živořili jsme bez maminky s bratrem v tom hrozně ubohém domku sami, nějak jsme stále dostávali ty příděly a i si sami vařili. Často jsme ale celý den nejedli, když nám příděl došel. Vařili jsme na kamínkách, která nás v zimě také alespoň trošičku ohřála.Byli jsme už docela sami, bratranec byl deportován. V tom roce jsme také museli začít oba s bratrem pracovat v Schneider-resort, krejčovské továrně, kde se šily uniformy pro německou armádu, tehdy hlavně těžké zimní kabáty. Já jsem odnášel někdy jen rukávy, ale většinou celé kabáty od šicích strojů, kde pracovaly ženy, kžehličům. To byli povětšinou muži a používali těžké žehličky naplněné dřevěným uhlím. Moc mě těšilo pozorovat, jak žehliči navlhčovali uniformy tak, že na ně stříkali vodu, kterou si nabírali do úst. Takže tito pro Němce podřadní lidé vlastně plivali na jejich uniformy! To se mi moc líbilo! 14 [pageend14]Někdo nás nakonec našel živořící, zanedbané, ve špatném zdravotním stavu v tom hrozném domku a vzali nás oba do sirotčince v Gnieznienské ulici na kraji ghetta. Byl tam také Pavel Seidemann a pokud si dobře pamatuji i bratři Ledererovi z Prahy. Tam se nám vedlo lépe, vařili pro nás a my jsme někdy pomáhali v kuchyni loupat brambory nebo krájet zelí. Syrové zelí, to byla pochoutka, sem tam jsme si směli kousek vzít, třeba košťál. Sirotčinec byla velká budova, na dobré úrovni a čistá; v pokoji jsme spali čtyři, každý ve vlastní posteli, na umývání bylo umyvadlo a džbán na nalévání vody. To byl velký luxus. V sirotčinci byla také děvčata. Tenkrát jsme už mluvili dobře polský a jidiš a cítili se hlavně mezi polskými dětmi dobře. Děti tam byly ve stáří myslím od 8 do 15 let. Ředitelkou sirotčince byla paní Tabakova, která měla zkušenosti svedením dětských domovů již zdoby před válkou. Měla prý dobrý vliv na Chaima Rumkovského, „praesesa“ čili Judenaeltesteho ghetta, vedoucího židovské obce, který dětským domovům a sirotčincům přál (jinak se o něm nemluvilo hezky, že prý kolaboroval s Němci a o ghetto se špatně staral) a proto jsme asi měli určitá privilegia a snad i včtší příděly jídla a chránil nás před předčasnou deportací z ghetta. Dokonce jsme tam měli možnost číst polské knihy z knihovny domova a v pátek bývala slavnostní večeře, i trochu zábava, přednášely se básně, zpívalo se, život byl na chvíli skoro normální. Později v r. 1942 nebo až 1943 jsme oba s bratrem byli převedeni do jiného zaměstnání. Začali jsme pracovat v Metal Resortu, kde se vyráběly kovové součástky ke zbraním, hlavně puškám. Dohlížel tam na nás moc hodný polský inženýr, pan Satan, který nám dokonce vysvětloval leccos o oceli, hutích a snažil se tak udělat tu práci pro nás zajímavější. Shodou okolností se později dostal do Terezína, pamatoval si naše jména a podal o nás zprávu strýci Josefu, kterého tam potkal. Potom nás přesídlili do jiného sirotčince. Bylo to v Maryšině na severním předměstí ghetta. Byl tam opět s námi Pavel S. I tady o nás bylo slušně postaráno. Znovu nás poslali na novou práci, a to do továrny na obuv, spíše dřeváky, blízkého Schuster Resortu, v Maryšině, u židovského hřbitova. Dělaly se tam jednoduché boty podřadné kvality pro židovské vězně. Měly dřevěnou podrážku s hrubým plátěným svrškem, který byl hřebíky přibit k dřevěnému spodku. V domově na Maryšině jsme s bratrem zůstali asi do července 1944, kdy se ghetto likvidovalo, protože se blížila fronta. Odvedli nás na nádraží, nacpali i s dospělými do „dobytčáků“ a odvezli do Osvětimi Birkenau. Odtud jsme se dostali až do „Arbeitslager Kaufering IV u Landsbergu“ v Bavorsku a potom pochodem smrti do Allach-Dachau, kde jsme byli s bratrem osvobozeni americkou armádou koncem dubna 1945. Strýc Josef a teta Anna přežili v Terezíně a my s bratrem jsme s nimi bydleli v Praze až do června 1948, kdy jsme odcestovali do Austrálie. Strýc a teta přijeli za námi později v r. 1949. (Zapsáno 18. prosince 1996.) Ludvík Petr Roessler František S. - z oběti viníkem Jmenuju se František S. Narodil jsem se ve čtyři hodiny ráno ve znamení ryby a opice dle čínského kalendáře, což mě obdařilo jistou dávkou nervové i fyzické lability. Ale nemusíte mi věřit, třeba je to jen výmluva. Od okamžiku, kdy jsem v 58. opustil brány věznice v R., jsem posedlý představou, že bych měl někomu převyprávět svůj příběh. Ne, že by byl zas tak něco zvláštního, v té době jemu podobných byly stovky, a to rozhodně nepřeháním. Ostatně upozorňuju vás, že osoby narozené ve znamení opice mají k tomu sklony, tak mě prosím berte s rezervou. Ve vězení jsem se octl nevinně, ale to říká každý a musíte sami uvážit, jak moc mám pravdu. Vím, že to bylo kvůli básničkám, ale zda byly ony verše skutečně tak nebezpečné, s jistotou už teď nemohu odpřísáhnout. Možná - za jistých okolností má slovo sílu svrhnout režim. Mým veršům však chyběla průraznost, nebyl jsem básník, jen obratný řemeslník a levicově orientovaný intelektuál, jakých se nachází na každém smetišti. Upozorňoval jsem a zpochybňoval a nechtěl jsem bořit, ale stavět. Krom toho se psal teprve počátek let šedesátých a režim byl pevně v rukách pracující třídy, tolik co se týče okolností. Jak vidíte sami, byly všechno, jenom ne příznivé slovům ochotným měnit svět. Důvěru pracujících jsem zpět už nikdy nezískal, což v praxi znamenalo, že k peru mě už nikdy nepustili. Ne že bych se nesnažil. Svou chutí spolupracovat jsem se stal dokonce tak protivný, že mě o několik let později nucené vystěhovali. Nebyl jsem sám, to tehdy byla taková móda, asi jako když se začaly nosit na botách useknuté špičky, ale v zájmu spravedlnosti musím říct, že jsem se nebránil. Mám pocit, že jsem provedl ještě jiné, a daleko horší věci.Tak jako jsem se zpočátku cítil odpovědný za mnoho věcí, dokonce i za ty, kterým nešlo zabránit nebo které jsem nespáchal, časem, daleko od ostnatých drátů železné opony, jsem začal zapomínat. Přestal jsem si dokonce uvědomovat, proč- a za jakých podmínek - mě vyhostili. Nenáviděl jsem se za tu chvilku slabosti, vždyť teprve tou se započalo moje hlavní trápení, život ve dvou v jedné hlavě. Právě proto ale bylo třeba tu chvilku v sobě popřít, vymazat ji z paměti. Přestal jsem myslet na to, že jsem chtěl vylepšovat svět. Přestal jsem si připomínat svoje takzvané poslání, jak jsem to kdysi honosně nazýval. Dokonce jsem se oženil a v teple Hennina klína se mi pomalu vytratilo zpaměti, proč jsem byl za mřížemi, přestal jsem si vyčítat i smrt kamaráda Bohuše tenkrát na čtverci dvora jako dlaň. Teď bych rád, kdyby se to vědělo. Zlobí mě totiž, že jsou známy věci, kterých jsem se nedopustil, zatím co ty druhé chrání prach a zámky vnitráckých katakomb. Jak říkám, je to posedlost. Ta byla hlavním důvodem našeho seznámení. Došlo k němu zcela nenápadně v obrazové galerii vB., kterou vedl náš krajan, můj velmi dobrý přítel. Tehdy se ještě těšil všeobecné 15 [pageend15]důvěře, ačkoli k tomu nebyl rozumný důvod, protože i jeho tajemství chránil prach a zámky letenských katakomb, a jeho galerie byla stálým dostaveníčkem mnoha krajanů. Při volbě času a místa jsem si tedy počínal víc než šikovně. Přítel tehdy pořádal expozici fotografií, jméno umělce mi dávno vyvanulo z paměti, ale pro naše vyprávění není důležité. -Přijď se podívat, je to paráda, řekl mi. To slovo lahodilo uchu, vyvolávalo obraz něčeho pěkného, nějaké slavnosti nebo pěkné ženské, a co bych to nepřiznal, taky se při takových příležitostech podávaly obložené chlebíčky, a když ne, tak české koláčky určitě! Tak jsme se tedy potkali, autorka a její hrdina, ale nebudu předbíhat. Teoreticky vzato, mohl jsem si svůj příběh napsat sám a lépe, byla to spisovatelka jen druhého řádu, navíc příliš mladá, co se týče zkušeností určitě. Tohle mělo své přednosti - papala mi z ruky a už samotný fakt, že jsem pár let strávil ve vězení, mě stavěl do výjimečného světla. Bylo to k smíchu a všechno se dařilo podle plánu, že přijde listopad osmdesát devět, jsem skutečnč nemohl tušit. O výstavě se dalo říct všechno možné, jenom ne to, že byla krásná, a paráda, to už vůbec ne. Fotografie ze židovského ghetta „oživené“ obrázky dětí vypadaly temně a ustrašeně. Nic než baráky a ostnaté dráty a podle nich, jakoby na něco nebo na někoho čekaly, řádkou hlavy vystřihané do holá. V blátě opodál dvoukolák naložený nějakými pytli. Strašlivě ušmudlané dítě v nich něco hledá, leskne se to jako drahá mince, aleje to knoflík. Tohle jsem znal. Stáli jsme při apelu taky tak, stáli jsme tak dlouho, dokud to velitele nepřestalo bavit nebo dokud někdo neodpad. Tohle bylo bolavé místo, smrt kamaráda Bohuše tady, na čtverci dvora jako dlaň, se stávala znovu všudypřítomná a zalézala za nehty. -Podívejte se na ty komíny... upozornila mě. Bylo to ve chvíli, kdy jsem si lámal hlavu, jak nenápadně začít hovor. Vlastní děti jsem nikdy neměl a díval jsem se asi hodně nejapně. Vysvětlila mi, že když děti začnou malovat, stává se jejich oblíbeným objektem ze všeho nejdřív slunce, to nejčastěj, a hned potom nějaký domeček. Neumělé, zato hodně jásavé žluté a červené paprsky obejmou a obepnou všechno kolem a pod sebou - dvě nebo i tři břichatá kola, to jsou rodiče, o něco menší bříška květin, a pak už je na řadě ten domeček s komínem. Dětské obrázky z ghetta měly komíny také. Spoustu vysokých černých komínů, ze kterých se neustále valila spousta černého dýmu. Tady jsem konečně mohl navázat vlastními zkušenostmi. -Viděla jste někdy koncentrační věže ? Ne ? Až to půjde, zajeďte se podívat do Ostravy. Koncentrák tam pokud vím nebyl a snad ještě nestačili ani žádný postavit, ale vypadá to tam tak nějak podobně. Černé. Hrozné tak, až je to krásné. Po čase bez toho nemůžete být... Možná hodně četla, ale neviděla a nezažila. Na očích jsem jí viděl, jak jsem stoupl v ceně. Koncentrák v Ostravě skutečně nebyl, to byla pravda, vozili nás tam odjinud, vychrtlé, věčně hladové a utahané dřinou a nevyspáním. Díval jsem se na ty komíny, nasadil jsem si dokonce brýle, mžoural jsem skoro na doraz do těch dětských kresbiček a fotografií, ale ještě pořád mi připadalo, že nevidím dost, a když jsem to konečně objevil, skoro s potěšením, brutálně a jedním škubnutím jsem strhl blanku, stále ještě příliš jemnou, a obnažil všechno, co jsem léta od sebe odsouval. Na jedné fotografii totiž u baráku hlídalo černé otlemené psisko, docela jistě vlčák, nijak vyžraný, ale vychrtlý také ne, prostě udržovaný ve formě a při chuti. -Už vás někdy honil ? Otázku jsem měl na jazyku, ale nevyslovil jsem ji, nač ji lekat. Stačilo to, co zachytily kresby a fotografie: Strach, zima, a hlad vylézaly z očí mátohám v hadrech a křápech na nohou v podobě tenkých proužků dýmu, vykukovaly z hubených paží, plochého vychrtlého hrudníku, zpod čepice, pod kterou kluk schoval z kuchyně pár brambor. Anebo rovnou z pole, brambory měly namodralá, jakoby karcinogenní znamení a vypadaly vymrzle, černě a hladově. Jestlipak bylo v ghettu pole ? - Proč ne, my jsme si za baráky pěstovali kapustu... Promiňte, ještě se neznáme, František. František S... Tedy na hrdinu jsem v té chvíli rozhodně nevypadal. Na hrdinu právě se zrodivšího dvou set stránkového románu už vůbec ne. Viděl jsem se jejíma očima: Drobnou nenápadnou postavu, obalenou právě tak málo nápadnou konfekcí. Hubený, příliš ostře řezaný obličej, ve kterém ze všech stran překážel a vyrážel do prostoru velkoryse klenutý kořen nosu, vlasy řídké, že se jen stěží dala určit jejich barva. Jaké byly mé oči, že jí působily takovou starost? Sopečné? Skelné? Povlečené a kalné, anebo naopak popuzené a rozdrážděné skutečností, že mi bylo dovoleno znovu nahlédnout pod povrch věcí? Něco jsme s nimi mít musel, protože krom toho, že byly silně krátkozraké, pálily jako pepř a sůl dohromady. Cítil jsem jak vypadávám z role. Snad jsem se i roztřásl, strach se teď ze mne lil v celých proudech. Běžel jsem o život temnou, zatuchlou chodbou a Nero za mnou. Mnohokrát jsem to prožil, ale v posledních letech se už sny nevracely. Krčil jsem se a tiskl k vlhké stěně a ten německý ovčák s velkýma přemýšlivýma očima pod stříškou dvojitého obočí, pořád mi v patách. Že by tak se mnou zamávaly ty komíny? Že bych se stal na stará kolena sentimentální? To snad ne! Navztekaně jsem přecházel mezi návštěvníky a v zádech jsem cítil, jak mě má oběť dohání, jak mě zkoumá a obchvacuje. Blázne, to jsi přece chtěl, vyčítal jsem si. - Slyšel jsem, že píšete... Jak se to zdá směšné, ta krátká věta mě stála spoustu přemáhání a sil. -Tak trochu. Jak to víte? -Tady se ví všechno... Už jsem byl zase pánem situace. Bez protestu a celkem povolně jsem si ji odvedl do zadní místnosti plné stejně pochmurných fotografií, jako byly v té prvé. Zařízeny byly oba salonky stejně s citem pro věc, totiž jako bunkr, od stropu visela žárovka bez stínidla na černé šňůře. Tomu se poněkud vymykal kout vzadu s barem a židlemi. -Svítila celou noc, časem mi to přestalo vadit... Co nej lhostejněji jsem pokývl hlavou k žárovce a neomítnutému stropu. Viděl jsem, že to zabralo, strašlivě se styděla. Zatím co já seděl, ona chodila do tanečních a prožívala v klidu své lásky a zklamání. Tohle jsem znal. Člověk se stydí tak, jako by to sám zavinil. Teď dozrál čas na to hlavní: - Slibte 16 [pageend16]mi, že napíšete můj příběh. Já to neumím... Přemluvit ji stálo kupodivu mnohem méně námahy, než jsem předpokládal a její starost o moji bezpečnost mě docela pobavila. -Je to příliš osobní a příliš bolestné. Musíme vás nějak chránit, třeba vás nějak překřtít.. Dáme vám novou identitu, co říkáte? Co třeba František Seidl?... Navrhla a netušila, že novou identitu mi už dali ti, kteří mě sem vyslali, doma jsem se jmenoval prostě a prozaicky a ve složkách mě vedli pod pseudonymem. Tak zvaný životopis ze mne lezl váhavě, vypadalo to, že mě mrzí, že jsem s tím vůbec začal. Byl to banální příběh, který jsem odvyprávěl už mnohokrát předtím: Vyhazov ze školy, stálá změna zaměstnání, psaní do šuplíku, obvinění z protistátní činnosti...- Spíš než to, že jsem spáchal zločin, to dělalo dojem, že bylo zas jednou třeba splnit nějakou číselnou kvótu - tolik a tolik lékařů, tolik a tolik Židů, učitelů a novinářů, a aby si proletariát nebyl tak moc jistý, tak taky tolik a tolik dělníků a rolníků... Kývla. Nebylo třeba mnoho a byla moje. Zjistil jsem si, že má za sebou dvě prvotiny a před nedávném vyšel bez většího povšimnutí její třetí román. Zkušenosti se skutečně velkými životními příběhy, a ten svůj jsem za takový považoval, tedy neměla. Styděla se vyptávat a zůstávalo na mně, kolik se toho rozhodnu odkrýt. Předhodil jsem jí neodeslaný dopis matce, neobsahoval prosbu o jídlo, ale o mýdlo a nějaký krém, čím mastnější, tím lepší, to zabralo. -Mýdlo jsme dostávali vyčichlé, na půl roku jednu zahnědlou kostku, ale tam se zdálo, že voní... Nejvíce o nás a našich pocitech bezmoci, věděla hmota. Mříže a věčně ucpaná díra v podlaze... Pec, která vysávala život i ústy, vpíjela se do kůže a pórů a stravovala nás celé za živa... Vstávali jsme o čtvrté, bylo nás šest a jeden strážný a pes. Strážní je neustále dráždili, až to byly neurotické potvory, ochotné se na člověka kdykoli vrhnout. Nero, napůl zdivočelý a utrápený vedrem a žízní, hlídal poctivě, ale měl jsem ho rád... Udělalo sejí zle, ale musel jsem zůstat tvrdý, jinak by nepochopila. Nejdřív mu přehodili přes hlavu drátěnou smyčku a pak stačilo jen pořádně utáhnout... Upekli ho v ohništi a pohostili i bachaře, Nerova pána a velitele. Zdálo se to prosté, ale nestávalo se často, že by tam člověk vítězil. Příběh ji zaujal. Přidal jsem k němu i ten o motýlech, který jsem znal pouze z doslechu. Heftlinci se honili za motýly a bachaři je razítkovali, co trest, to třicet bělásků a třicet ran úředním beranem. Nesmyslnost této činnosti ji pobavila, a to se během našich schůzek rozhodně nestávalo často. Sešli jsme se ještě mnohokrát. Vyprávěl jsem jí zkratkovitě příběh Bohuše, který nepřežil nekonečný apel v zimě, i příběh kamaráda vězněného předtím nacisty v T. Podařilo se mi ji přimět, aby převzala srovnání obou hrůzných -ismů za základní kámen celého klopotně se rodícího románu. Dělalo mi starost, jak těžce všechno spolunese a prožívá, ale jestliže z toho mělo něco být, musel jsem na ni přenést i onen ubíjející pocit pomíjivosti z pomyšlení, že smrtí je všechno smazáno, že neexistuje vyúčtování. Bylo to neméně strašné než hypotéza nenapravitelnosti, totiž, že vina navršená věčností zůstane prakticky nesmazatelná, že co se stalo, nemůže se odčinit. - Ani skutkem ani lítostí... Lítostí možná, opravil jsem se, ale asi na mně poznala, že v ni nevěřím. Mně byla každopádně bližší nenávist. -Jsem přesvědčený, že něco lepšího může vzejít pouze zpaměti, ale někteří se domnívají, že je lépe udělat škrt a na všechno zapomenout... teď nazpět mi připadá skoro prorocké, že ze mě něco takového mohlo vypadnout v době, kdy se o „tlusté čáře“ ještě nic nevědělo. Minulost za ní je stále tak živá a tíživá, že její podhoubí zdolá každou takovou umělou hranici a proroste nanovo do podvědomí přítomnosti. Nelze ji oddělit od těla národa byť sebetlustší čarou, je jako vytrvalý déšť neustále čeřící hladinu paměti či jako dobře vržený kámen, který vyvolá jen další žabky na vodě. Došel jsem ve svém příběhu téměř až na konec, až na hranici. Okamžik, kdy mě přece dostali a podepsal jsem spolupráci, jsem si ponechal pro sebe, doufal jsem, že navždy. Ukončil jsem naše schůzky naráz , a bez dlouhých řečí, připadalo mi, že mě už nepotřebuje. Byl jsem spokojený. Nemohl jsem tušit, že přijde devětaosmdesátý. Zmizel jsem z obzoru a už jsem jenom čekal, ale žádný cvrkot kolem mého příběhu, který konečně spatřil světlo světa, se nekonal. Recenzenti nic, jen jednomu šťouralovi vadilo, že se v jejím románu objevuje málo stavebních prvků, tj., že mě třeba nezatkli třináctého a v pátek, a ten se pak podle zákona o stavbě románu netáhne jako rudá nit, jak uvítací běhoun od brány vězení celým příběhem. Ti ostatní, kteří román k vydání vřele doporučovali předtím, ti co popsali několik papírů lektorských posudků, aby práci vymohli dotaci, ti nic. Snad vymřeli, v každém případě však byli jako myšky. Inu, třeba už věděli, že se mé jméno vynořilo na Seznamech. Dobře si uvědomuju, jak ji to - moji věrnou posluchačku a zpovědnici - znejistilo. Jak se ptá, zda je její hrdina viníkem - anebo obětí? Aleje tohle vůbec možné od sebe ještě oddělit? Kdo by to měl vědět lépe než já, který je odsouzený žít ve dvou v jedné hlavě?! Blanka Kubešová Román Blanky Kubešové „Žabky na vodě“, jehož hlavním hrdinou je František S., vydalo nakladatelství Československý spisovatel v r. 2000. Výše otištěná povídka není součástí románu. Blanka Kubešová , která žije ve Švýcarsku a v Praze, vydala dosud tato literární díla: Romance pro Žoržínu (1985); Deník Leošky Kutheilové (1987, s titulem Od školy se práší 1993); Kočičí dlažba (1988,1991); Horror Hill...jako zrnko písku (1995); Perlový svět (1996); Černá v bílé (1999). O Žabkách na vodě říká: „...Žabky zůstávají mým stěžejním románem...“. Dovolte, abych připojila část dopisu, který jsem autorce románu poslala po přečtení knihy. „...Dočetla jsem konečně Žabky na vodě, také jsem je tam nakonec našla a doufám, že jsem to pochopila. Čtení mi trvalo neobvykle dlouho, ale teď zpětně toho už vůbec nelituji a jsem naopak ráda, že jsem se vracela a znovu začínala. Váš román je psán velmi sugestivně a doslova burcoval moji představivost. Bylo to místy tak silné, že jsem musela vždycky knihu odložit. Postavy románu byly naprosto jasné, jen jednu věc jsem asi nepochopila přesně. Co se vlastně stalo s Františkem, proč byl zavřený? Není to jistě chyba knihy. Možná, že mi přece jen něco uteklo. 17 [pageend17]Velmi mě zaujala ta kombinace dalších čtyř osob vedle Františka S., jejich vztah k životu, jejich skryté nenávisti, které je tak ničily a hnaly špatným směrem - bála jsem se už vždycky dopředu, co s nimi bude dál. Že nenávist není východisko a vede k sebezničení pozorujeme jistě stále kolem sebe i na osudech našich spolukrajanů. To co Vám píši jsou postřehy naprostého laika, jenom běžného čtenáře. Pochopila-li jsem, co jste měla na mysli, když jste román psala, jsem spokojená, ale napsala-li jsem něco chybně, prosím berte to shovívavě. Vaše Žabky na vodě se mnou v každém případě „pěkně zaskákaly“, a zůstávajíjednou z knih, na které nikdy nezapomenu. Děkuji Vám za ně. “ Jana Rich ❖ První třída nad oblaky. Tedy, aby bylo jasno: tohle vyprávění nemá vůbec nic společného s naším dětstvím, když coby děti školou povinné jsme podnikly svůj první samostatný krůček do života. Vytrženi zteplá domova a bezpečí máminých sukní, vrženi do jámy lvové, které se říkalo ŠKOLA, obklopeni človíčky s úzkostí v očích, čekali jsme, jaký osud nás potká. To už máme, díky Bohu, za sebou. Jsou tu však další poznatky a zkušenosti „prvních tříd“ - a protože touha po dobrodružství mě občas vyžene do světa, musím se zmínit o cestování v první třídě tam nahoře, nad oblaky. Všichni víme, že letadla nejsou právě nejpohodlnějšími dopravními prostředky. Cestovní prostor se přiděluje po čtverečních centimetrech, a proto trávíme často cestu v nepřirozené poloze : nohy zasunuté pod bradou, ruce opatrně složené v klíně, abychom se náhodou nepotýkali s vedle sedícími sousedy. Za dobré chování odmění nás pak letuška pytlíčkem buráků a sklenkou „cocacoly“. Ale nestěžuji si. Jsem vděčná za každou příležitost, kdy mohu navštívit nová místa a načerpat nové zkušenosti. A když mě jednou za čas navíc potká štěstí v podobě uniformovaného pána, který mne požádá, abych sedadlo v řadě osmnácté vyměnila za řadu první, vůbec se nezlobím, neodmítnu, naopak, co nejrychleji se přesunu, aby si to uniformovaný pán nerozmyslel. První třída v Jumbo jetu“, v kolosu, který denně přepravuje stovky cestujících zjednoho světadílu na druhý, to už pane stojí za zmínku! Příjemně rozčilenou uvedla mne letuška do přední části letadla. Blíž už jsem ani nemohla sedět, leda, že bych se posadila za záda pánů pilotů a radila, jak navigovat letadlo. Naráz jsem se ocitla v jiném světě. Takto cestují „krásní lidé“ (beautiful people neboli bohatí obyvatelé této země). Ještě než jsem dosedla, nabídla mi letuška polštář na spaní, deku na přikrytí a nezbytný nápoj na uklidnění nervů. Je libo mimosu? Šampaňské? Koktejl? „Bailey“ nebo whisky na ledě? Uvelebila jsem se v objemném křesle. Jaká slast rozložit se v prostorách, kde můžete volně natáhnout nohy a kde máte i opěradla sami pro sebe! Letuška přinesla navlhčený ručník ke smytí všudy přítomných bakterií a jídelní lístek, za který by se nemusela stydět prvotřídní restaurace. A nakonec ještě dárek za to, že jsem poctila tuto - a ne jinou aerolinku svou přítomností : sametový pytlík s toaletní kazetou značky Lancome. Pro případ, že bych snad v cestovním rozrušení zapomněla na předměty nezbytné ke spaní, obsahoval sametový pytlík I sametové pyžamo, sametové pantofle a sametově vyhlížející ponožky. Ani hřeben a zubní kartáček s pastou nechyběly! Jak vidíte - je o „krásné lidi“ královsky postaráno - samozřejmě za královskou cenu! Přede mnou v přihrádce ležely noviny a časopisy různých zemí v různých jazycích a za tenkou záclonou čekal uniformovaný personál na můj rozkaz. Má dáma nějaké přání? Co takhle kávu se šlehačkou, anebo další sklenku šampaňského? Dáma si nepřála vůbec nic. Slastně se natáhla v křesle, přivřela oči a oddala se snění ... Jenomže vtom okamžiku se zvedla spodní část křesla a dámu vyhodila do povětří. Na štěstí opodál stojící letuška rychle zvážila situaci a bez úhony mne vyprostila z měkkého zajetí křesla. Teď teprve jsem si všimla řady teček na levém opěradle. Stačilo jemně zavadit o některou z nich a sedadlo se dalo do pohybu: Je libo nohy nahoru? dolů? před sebe? pod sebe? pootočit se na stranu? pozvednout ruku? druhou? změnit polohu? podrobit se jemné masáži? připravit se ke spánku? Hladím puntíky a křeslo se mnou cvičí. Nahoru, dolů, se strany na stranu, tělocvik, jakému jsem už dávno odvykla. Konečně se křeslo uklidnilo a já pokračovala v průzkumu dalších vymožeností. Co takhle televize? Po straně křesla se vysunula stříbrná páka s obrazovkou, samozřejmě určenou jen a jen pro moje oči. Z druhého opěradla vypadlo dálkové ovládání - a člověk se rázem cítí jako doma. Je libo zprávy ze světa, anebo kreslené grotesky pro děti? Pořad z přírody, či jeden z půl tuctu filmů? Dáváte přednost řeči anglické? německé? francouzské? španělské? italské? Mačkáte knoflíky, střídáte kanály, obrazovka mění barvy a scény, někdo za mnou se hlasitě směje, cestující se baví a čas letí. Musím uznat, že tentokrát byla cesta daleko kratší, než jindy. Možná pan pilot pospíchal, aby už měl odbytou pracovní dobu a přidal plyn; anebo mne tak zaujaly vymoženosti první třídy, že jsem si neuvědomila, jak rychle se blížíme ke břehům Evropy? Hodina, dvě odpočinku a ,Jumbo jet“ přistává v Ruzyni. Následuje bezbolestná prohlídka pasů (konečně!), běžící pás vyplivne hromadu pestrých zavazel a pak už jen autokarem do středu Prahy! A tím končí Příběh První Třídy. Nazpátek už letím jako většina pozemšťanů, slisovaná mezi cestujícími, ruce opatrně složené v klíně, nohy poslušně zasunuté pod bradu. Ale takový je život! Je nutno si jej občas zpestřit, osladit, porušit jednotvárnost všedních dnů - a pak se znovu vrátit do vyjetých kolejí. Protože, příliš mnoho dobrých věcí vede k nespokojenosti, nesvárům a závisti a dalším nepěkným vlastnostem. A těch je na světě víc než dost i bez našeho přičinění. Vlaďa Williamsová, Chicago 18 [pageend18]Oříšková farma. Začíná nám zima, je čas pomýšlet na zahřívání našich příbytků, neboť je velice příjemné sedět pěkně v teploučku s dobrou knihou na klíně, s požitkem číst a s nemenším požitkem sem tam sáhnout do mističky vhodně umístěné a vylovit oříšek k zakousnutí. Prosím vyberte si, to nechám na vás, já mám ráda všechny oříšky, ale nejraději makadámské. Ty přímo z farmy jsou docela ty nejlepší. Po přestěhování do Gosfordu, jsem se dozvěděla o nejjižnější farmě makadámských oříšků, která je prý jen za rohem, v Yarramalongu. Jak se zde s pýchou říká „in Goďs country“ je všechno velice blízko, a tak za pouhých 40 minut tam opravdu z Gosfordu dojedete. Výlet je to skutečně pěkný. Nejen, že jedete většinu cesty utěšeným zeleným údolím kouzelně kopcovité krajiny, ale i sama makadámská farma má příjemná překvapení. Pod ořechovniky a kolem nich se pase několik kravek a na malé parkoviště vás přijde přátelsky přivítat pes a někdy i koník. Farma má vlastní obchod, ale hlavně útulnou domácí jídelnu. Okny se díváte do zeleně , ale vidíte i do kuchyně, kde připravují makadámské „zázraky“. Vše co se tam vyrábí a může obsahovat tyto nej lepší oříšky na světě je docela jistě obsahuje, tedy i výtečný chléb, který si zde sami pečou, nemluvě o nepřeberných sladkostech. Tak jako se vším co mě mile nebo špatně překvapí, musela jsem se i s tímto svým objevem svěřovat přátelům a lákat je k návštěvě farmy. Nevím kdo to řekl první, ale já musím opět potvrdit, že svět je opravdu malý. Jedním z přátel, který totiž musel vyslechnout mé nadšení a chválu byl Petr Roessler. K mému nesmírnému překvapení mi s klidem oznámil: „Tu farmu já znám, tu přece založil Čech, Jiří Rakušan, můj kamarád!“ Bohužel jsem se ale také hned dozvěděla, že pan Rakušan zemřel v 98. roce, tedy jen krátce předtím, než jsme se do Gosfordu přestěhovali. A tak historii nejjižnější makadámské farmy i jejího zakladatele se dozvíte z proslovu na bohoslužbě za zemřelého pana Rakušana, kterou tehdy 29. července 1998 pronesl Petr Roesler. „Jiří Rakušan se narodil v Praze, v Československu roku 1929. Jeho rodiče měli obchod s textilem. Jeho otec zemřel, když Jirkovi bylo sedm let. Když Němci okupovali Československo a Jirkovi bylo 14 let, jeho židovská matka byla nucena opustit domov a byla deportována do koncentračního tábora, kde na štěstí válku přežila. Jiřího rodiče měli tolik prozíravosti, že obě své děti, Jirku i dceru Irenu, nechali pokřtít jako katolíky, takže byly ušetřeny nacistické deportace a přežily okupaci doma. Po válce, tak jako mnozí jiní mladí lidé, dostal i Jiří na vybranou - mohl se učit klempířem nebo automechanikem. Rozhodl se pro to druhé řemeslo a úspěšně získal výuční list. Do Austrálie se vystěhoval prostřednictvím Australian Jewish Welfare Guardian Society ( australská židovská organizace pečující o děti) a přicestoval se skupinou československých a evropských poválečných sirotků na lodi SS Derna. Přijel do Sydney po dvouměsíční zastávce v Paříži a po 10 týdenní plavbě v říjnu 1948. Bylo mu tenkrát 18 let. Já jsem se s Jirkou spřátelil v Paříži a do Austrálie jsme dorazili spolu. Začal pracovat téměř hned po příjezdu, protože se mu podařilo dostat zaměstnání v jedné sydneyské garáži. Se svou budoucí manželkou Elizabeth se seznámil v r. 1950, svatba pak byla v r. 1956. Rozhodil se podnikat v „ restaurantské“ branži a po mnoho let měli kavárnu „The Casino“ a později bar „Safari Supper Club“, restauraci „Zodiak“ a někdy také Jirka nezapomínal na staré řemeslo a obchodoval nakupováním, opravou a prodejem ojetých aut. V roce 1959 se jim narodila dcerka Karen. Jiřího matce se podařilo emigrovat do Sydney v r. 1951, dnes již ale nežije. Jeho sestra Irena s manželem Janem přišli do Austrálie v r. 1966. Jiřího manželka Elizabeth, původem Angličanka, se narodila na farmě a toužila se vrátit k hospodářskému životu. Proto v r. 1972 zakoupili rozsáhlý pozemek (60akrů) v Yarramalongu a rozhodli se tam pěstovat makadámské ořechy. Na zdejším Zemědělském ústavu je varovali, že je to příliš riskantní podnikání v tak jižní části Austrálie, ale to Jirku neodradilo a nakonec se toto varování ukázalo být nesprávné. Dnes je Macadamia Nut Farm v Yarramalongu velice úspěšná a prospívající a přitahuje stále více návštěvníků. Jirkova znalost řemesla, kterému se vyučil, se dobře uplatnila při provozu a udržování strojů na zpracování ořechů. Ačkoli byl zvyklý na městský život, rychle se přizpůsobil životu venkovskému a městský ruch mu nechyběl. Když pak už začal prodávat ořechy z vlastní farmy přímo přes pult, měl příležitost se seznámit a hovořit s mnoha různými lidmi a to ho těšilo a byl spokojený. Vždycky měl dobrý smysl pro humor. Jirka a Elizabeth úspěšně hospodařili na farmě 27 let, až když lékaři zjistili, že má Jirka plieni rakovinu, bylo nevyhnutelné farmu prodat. “ Petr Roessler Paní Elizabeth Rakušanová dnes stále ještě žije na Centrál Coastu - v Gosfordu. Vydáte-li se do Yarramalongu na oříškovou farmu, a věřte, že to opravdu stojí zato, vzpomeňte si, že ji vybudoval Čech, Jiří Rakušan. Jana Rich 19 [pageend19]$ Ještě jednou o Mnichovu (Přetisknuto z Nového domova - Kanada, Toronto, 12.5.2001) Pamatuji si na den 5. května 1945, bylo trochu pod mrakem, ale když jsem se podíval z okna, viděl jsem dole ve městě Rakovníku vlát československý prapor. Už je to tady, řekl jsem si, oznámil jsem matce, že je konec války a odešel jsem do města. Tam už na náměstí nestál německý voják s kulometem ani už tam nebyli národní hosté na vozech. Ti se nás mladíků ještě včera ptali, jak daleko že je ten protektorát, že tam mají jet, a my jsme jim ukazovali za kopec směrem na Sudety, tam že je ten jejich protektorát, tam ať jedou. Místo toho dne 5. května 1945 po náměstí pochodoval pan kapitán Hruška a za ním řada nadšenců jen o maličko starších než já. Mezi sebe mě nevzali, že jsem moc mladý. To je jen letmá květnová vzpomínka. Při té příležitosti bych chtěl spíš mluvit o jiném, vzdálenějším datu, které této veselé vzpomínce předcházelo. Toho vzdálenějšího dne pro nás válka začala. Chtěl bych mluvit o podpisu mnichovské dohody. Je to téma stokrát omleté jako oblázek, který se valí našimi dějinami a občas někomu přimáčkne palec. A přece je stále ještě co říci. Ještě se najdou pamětníci, kteří zoufalé mnichovské období zažili. Archivy se otevírají a vydávají informace, které osvětlují pozadí událostí jako nikdy před tím. Měl jsem to štěstí, že jsem dostal do ruky korekturu knihy, kterou o Mnichovu napsal Jan Filípek. Za několik dnů vyjde u Eduarda Grégra a synů v Praze2, Hálkova 2. Kniha přináší nová, dosud veřejnosti neznámá fakta a nové, dosud nevyslovené názory. Mnichov, jak se na to dívá Filípek, byl především a nade vše ostatní důsledkem všeobecné krize Evropy. Tato krize se připravovala dlouho, již dávno před první světovou válkou. Do první světové války se vrhli vládcové a národy zcela nesmyslně. Snad si císařové a carové mysleli, že stvoří něco trvalého, že se stanou sjednotiteli Evropy a národy je budou navždy milovat. Pod vlivem tohoto megalomanického snu si nerozmysleli, co činí. První světová válka skončila skoro nerozhodně a mírové smlouvy podepsané ve Versailles vytvořily víc problémů než kolik jich vyřešily. Další výbuch se proto dostavil zcela zákonitě hned jak dorostla nová generace nadšených bojovníků. Na jedné straně stály vítězné mocnosti, které si myslely, že zaručily věčný mír tím, že menším národům střední Evropy dají samostatnost a možnost svobodného rozvoje. Na věčný mír se spoléhaly příliš dlouho a to se jim stalo osudným. Pomohli tomu i pacifisté se svými líbivými hesly. Vítězné mocnosti proto nedbaly na rychlé opětné ozbrojení, myslely si, že není třeba. Na druhé straně stálo ukřivděné a poražené - neporažené Německo, které toužilo po návratu na světovou scénu. V něm brzy převládl šílený megaloman, kterého Němci ctili jako spasitele. Fašismus a nacismus, tyto dva perversní převleky marxismu, který je sám o sobě dostatečně perversní, začaly vystrkovat kopýtka v době, kdy se ostatní Evropa bavila swingem a charlestonem. „Byl mír, byli jsme bezstarostní, bavili jsme se, chodili jsme tančit a na vinobraní, netušili jsme, co bude“, tak to říkali moji rodiče, když už později věděli lépe. Tato směs bezstarostnosti na jedné straně a pomstychtivosti na straně druhé měla výbušný charakter, kterému nezabránilo ani vytvoření prvního nadnárodního tělesa, Společnosti národů. Společnost národů byl pokus o globalizaci, která selhala. Agrese v Habeši a občanská válka ve Španělsku byly předzvěstí budoucnosti. Habeši a Španělsku nikdo z vítězných mocností nepomohl. Ani Rakousku v době anšlusu nikdo nepomohl. Nedalo se tedy očekávat, že někdo pomůže Československu v době ohrožení. Nikdo nepomohl, mnichovská dohoda byla přijata a uskutečněna, ale aspoň se kvůli ní Evropa začala probouzet ze své bohorovné spokojenosti. Příčinou mnichovské „zrady“ nebyla osobní zbabělost Chamberlaina a Daladiera, zástupců vítězných mocností. Nebyla to ani „zrada“. Bylo to těžké rozhodnutí nepřipravených proti připraveným. Bylo to prosté realistické srovnání počtu tanků a letadel na obou stranách. Ofensivní síla britského a francouzského letectva byla ve srovnání s německým v té době nepatrná. Proto sc muselo čekat ještě další rok, než Anglie a Francie vstoupily do války, a to ještě zpočátku nepříliš úspěšně. Životnost československé armády a jejích pevností na hranicích a kolem řek byla propočtena na třicet dní, pak že přijdou spojenci na pomoc. Jenomže řekli, že nepřijdou. Nemohli. Kapitulace po Mnichovu tedy byla podle Filípka nej lepším ze všech nejhorších řešení. Ve svých důsledcích Mnichov poškodil nejen národy Československa, ale i všechny účastníky, včetně Hitlera a západních demokracií. Hitler v Mnichově blufoval a vyhrál. Myslel si, že jej štěstí ani v budoucnosti neopustí. Štěstí jej nakonec opustilo. Miliony mrtvých, kteří zemřeli zbytečně, však nebyly důsledkem zrady dvou lidí, Daladiera a Chamberlaina. Byly důsledkem bezstarostnosti občanů a vlád těch zemí, které vyhrály první světovou válku a myslely si, že tím války skončily. To je i pro nás dnes poučením. Stanislav Reiniš 20 [pageend20]Ohlasy čtenářů Dr. Hana Gerzanicová je s redakcí Spectra v neustálém spojení. Její dopisy či „faxy“ jsou obsáhlé, neboť je velmi činná a má nám co sdělovat. Jedna z jejích anglických básní bude zařazena na CD (kompaktním disku) „The Sound of Poetry“, je členkou Společnosti západočeských spisovatelů, členkou spolku „Aktivistů“, kteří pečují o údržbu a opravy historických budov a ještě připravuje různé programy poesie. Jeden z posledních byl na Pražském knižním veletrhu, kde přednesla své poslední překlady Pattersonových básní. Tyto přeložené verše hodlá velmi brzy vydat s obrazovými reprodukcemi australského umělce Pro Hearta. V jeho dopisu pro Dr. Gerzanicovou je to potvrzeno těmito slovy give permission for my prints to be ušed in reproduction for the translation of B. Patterson ’s poems. " Na knižním veletrhu v Lipsku se prodaly všechny kopie její sbírky anglických veršů, které tam poslala i když se sama veletrhu nemohla zúčastnit. V těchto dnech bude uvádět vernisáž výstavy výtvarné umělkyně Dagmar Hoffmanové v galerii Vyšehrad v Praze. Paní Hano, děkujeme, že na nás nezapomínáte a my Vám přejeme hodně tvůrčí energie a mnoho úspěchu. Zprávy a oznámení Dobrodruzi mezi námi. Poslední program pro Artspectrum připravili Vladimír Růžička a Zdeněk Vik a byl to videozáznam zjejich zatím poslední cesty naším novým domovem. Sešli jsme se jako obvykle v Sokolském národním domě, v neděli 3. června odpoledne, tentokráte v nebývalé velkém počtu. Bylo pro nás milým překvapením, že se programu zúčastnil velvyslanec České republiky ing. Josef Sládek s chotí. Z původních deseti hodin pořízeného záznamu byla vytvořena autorem čtyřhodinová videokazeta. Protože pro tento účel byla kazeta stále příliš dlouhá, byl Zdeněk Vik tak laskavý, že věnoval čas a um a film, který tedy na své cestě s Vladimírem natočili, pro naše nedělní promítání zkrátil. Rozdělil jej na dva díly asi po jedné a čtvrt hodině. Po promítnutí první části byla krátká přestávka, po níž následovalo dokončení filmu a živá diskuse. Oběma cestovatelům patří dík Artspectra za mimořádně hezké odpoledne, které pro nás připravili. Poděkování patří také oběma sokolským bratřím Jelínkům za přípravu pohoštění. Všichni přítomní velice ocenili připravený a vyhřátý salonek. Zato děkujeme Ivovi Pšeničnému, právě tak, jako za promítání videa. Příští program Artspectra Výtvarní umělci, členové Artspectra, budou vystavovat své práce v Gosford Regional Gallery and Art Centre od 8.srpna do 27. srpna 2001. Výběr vystavovaných uměleckých děl provede kurátor galerie pan Tim Braham. Gosford Regional Gallery se nalézá přímo u Brisbane Water a je obklopena japonskou zahradou. Hned za zahradou galerie, podél zátoky je velmi pěkná procházka. Galerie má vlastní obchod, kavárnu i restauraci a je otevřena denně od 10 hodin ráno do 4 hodin odpoledne. Prostorné parkoviště je těsně u galerie. Podrobnější zprávu o výstavě členů Artspectra otiskneme v srpnovém čísle. Eurofest ve Frenchs Forest Kluby, které jsou soustředěny ve Frenchs Forest, včetně Sokolského národního domu, budou opět letos pořádat společně Eurofest. Bude se pořádat jako obvykle v říjnu (20. a 21. 10.) Kluby mají své vlastní programy, krom toho, že na sportovním hřišti jsou rozmístěny stánky. Vzhledem k této velké akci, upustíme letos od Vánočního trhu, ale naši členové a i ostatní zájemci, kteří se Vánočních trhů zúčastňovali, budou mít možnost si otevřít své stánky uvnitř sokolovny. Výhodou bude daleko větší soustředění návštěvníků . Protože Eurofest probíhá vždy v sobotu i v neděli bude záležet jen na účastnících, budou-li mít zájem o Stánek oba dva dny či jen v sobotu nebo neděli. Ti z vás, kteří se budou o tuto akci zajímat, mají jistě dost času na rozmyšlenou. V srpnovém Spectru otiskneme podrobnosti. Zpráva bude také ve Věstníku Sokola Sydney. 21 [pageend21]Kdo má rád „oštiepky a parenicu“? Dokonce už i v Sydney můžete zakoupit známé ovčí sýry vyrobené ve Viktorii v „Mountain Shepherd Cheese“. Stačí zavolat Milana na telefonní číslo : 02 - 9746 9419, nebo fax : 02 - 9746 0857, či mobile : 0411 722 808 A objednat si za velmi přijatelné ceny známé sýrové pochoutky - parenice, oštiepky, korbáčiky, bryndzu a další. Sdělení odběratelům Spectra. Několik členů Artspectra se na nás obrátilo s dotazem, z jakého důvodu jsme požádali vydavatele „Novin“ pana Bejšáka, aby v budoucnosti upustil od jakékoli zmínky, týkající se programů Artspectra.. Považujeme za naši povinnost uvést tuto informaci, otisknutou v posledním čísle „Novin“ na správnou míru a vysvětlit, proč se výbor Artspectra rozhodl k tomuto kroku schválenému všemi jeho členy, ( s výjimkou jednoho, který byl v té době na dovolené ). Dopis byl psán osobně panu Bejšákovi, jako vydavateli s poznámkou, že není určený k publikaci. Pan vydavatel, dopis sice neotiskl, ale zato uvedl zkreslující polopravdu. Pan vydavatel Bejšák uváděl v minulosti ve svých novinách zprávy, týkající se činnosti Artspectra (aniž bychom ho o to žádali), údajně jako službu krajanské veřejnosti. Když jsme však zjistili, že údaje jím publikované jsou často nesprávné a zavádějící, požádali jsme pana vydavatele dopisem, datovaným 8.11.2000, aby si v budoucnosti laskavě ověřil informace dříve, nežli je uvede v Novinách. Když potom v jeho „Novinách“ vyšla opět mylná informace, nezbylo nám, než napsat další dopis, datovaný 10.5.2001. Přestože žádný z obou dopisů nebyl původně určený k uveřejnění, nezbývá nám v zájmu vyjasnění situace než je otisknout. Za výbor Artspectra Zdeněk Rich - jednatel Czech - Australian Artspectrum Association, Inc. NOVINY Publisher and Editor-in-Chief 8.11.00 Mr. V. Bejšák Vážený pane redaktore. V posledním vydání Vašeho časopisu „Noviny“ ( Volume 1 Issue 33) jste se dopustil několika nepřesností při oznámení připravovaného Tradičního předvánočního trhu, který se bude konat v neděli 26 listopadu v Sokolském národním domě. I když připustíme, že chyby v názvu naší společnosti (jednou jsme nazýváni Artspekterm, podruhé Artcentrem) jsou pouhé překlepy, je velice obtížné si vysvětlit, proč jste publikoval informaci, že Sokol společně s Artspectrem bude konat při této příležitosti ples? Vzhledem k tomu, že Vám pravidelně zasíláme kopie Spectra, kde jak v srpnovém (Číslo 27), tak i říjnovém čísle (Číslo 28) byla uvedena informace o připravované akci, je nesnadné si vysvětlit, z jakého důvodu jste tuto mylnou informaci o připravovaném „plese“ uvedl. V každém případě bychom Vám byli vděční, kdybyste si v budoucnu, pokud možno ověřil informace o pořadech a činnosti Artspectra, když se rozhodnete je oznamovat ve Vašem časopise. Předseda: Jednatel: Místopředseda V. Tichý S. Berton Jana A. Rich 22 caaa [pageend22]NOVINY Publisher and Editor-in-Chief Mr. V. Bejšák 10.5.01 Pane redaktore. V dopise, datovaném 8. listopadu 2000, podepsaném předsedou (V. Tichým), místopředsedou (J. Ricli) a jednatelem (S. Bertonem), jsme Vás upozornili na řadu nepřesností v informacích, týkajících se akcí, pořádaných organizací Artspectrum, včetně zkomolení samého názvu této organizace ve vašich „Novinách“. Žádali jsme Vás při této příležitosti, abyste si v budoucnosti ověřoval údaje o našich programech, pokud se o nich chcete zmiňovat ve Vašem časopise. Můj osobní názor byl, že by bylo nej lepší, kdybyste upustil od jakékoli zmínky o Artspectru ve Vašich „Novinách“. V posledním čísle Vašeho časopisu,( Volume 1, Issue 47 ) je opět velice nepřesná a zkreslená informace, týkající se promítání video-filmu Zdeňka Vika a Vladimíra Růžičky v Sokole Sydney. Podle Vaší informace, je toto promítání spojené s jakousi „poradou“, vzniklou patrně ve Vaší bujné fantazii. Vzhledem k tomu, že málokdo má představu příjemného prožití nedělního odpoledne zúčastněním se jakési porady, odradí to jistě mnohé případné zájemce od návštěvy této akce. Nejsem si jist, zda Vaše mylná a zavádějící informace je výsledkem naprostého nedostatku Vašich schopností, či zda se jedná o úmyslnou a zlomyslnou sabotáž. V každém případě Vás žádám, abyste napříště upustil od jakékoli zmínky o programech Artspectra, nebo jiných záležitostech týkajících se této organizace. Tento dopis pouze shrnuje obsah našeho telefonického rozhovoru, ve kterém jste mimo jiné tvrdil, že jste pouze otiskl informaci, poskytnutou panem Vikem a přislíbil jste, že mi pošlete kopii faxu pana Vika, jako důkaz pravdivosti Vašeho tvrzení. Na tento fax stále ještě čekám. Po krátkém rozhovoru se Zdeňkem Vikem jsem došel k názoru, že čekám asi zbytečně, neboť důkaz jaksi neexistuje. Za výbor Artspectra Zdeněk Rich Jednatel P.S. Tento dopis, ani žádná jeho část není určená k publikaci. ❖ Oběžník „Czech-Australian ARTSPECTRUM Association lne.“ - „Spectrum“ vychází za finančního přispění MZV České republiky - Odboru pro kulturní a krajanské vztahy a Generálního konzulátu České republiky v Sydney. Obsah publikovaných článků nemusí být totožný s názory redakce. Za výbor Artspectra Červen 2001 Jana Anna Rich / 7 Spectrum - Published by the Czech-Australian Artspectrum Association Inc., 22 Malsbury Rd. Hornsby, NSW 2077 Redakce: 34 Treeland Rd. Green Point. NSW 2251, telefon (02) 4367-0265, fax (02) 4367-2306 Jazyková korektura : (jenom se souhlasem autora) Stanislav Volek Grafická úprava : Zdeněk Rich Uzávěrka příštího čísla Spectra je 16. července 2001. 23 [pageend23]Gosford Regional Gallery Pohled z Japonské zahrady Foto z. Rich 24 [pageend24]