sl o v e n sk é h l asy z r íma A. Hlinka: Vstal skistočne z mŕtvych ten Galilejčan?, 2 — J. Tomko: Cirkev v Latinskej Amerike buduje civilizáciu lásky, 4 — E. Piesková: Živá pamiatka spásy, 7 — A. Pauliny: Posolkyňa Nepoškvrnenej, 8 — Slovenská rodina v šírom svete, 13 — O. Podhorský: V mene otca i matky. Amen, 15 — M. Parovská: List matky, 16 — aka: Každý z nás sa rodí ako ateista, 18 — Spectator: Smutné správy, 19 —-J. M. Rydlo: Rozhovor s vydavateľom časopisu SLOVAK HERITAGE, 20 — A. Jakubik: Pred sto rokmi zomrel A. Radlinský, 21 — Na kultúrnom poli, 23 — Gorazd Zvonický: Ide o nového človeka, 24. 4 apríl 1979 časopis slovenských katolíkov [pageend1]Vstal skutočne z mŕtvych ten Galilejča n? Podľa kníh Nového zákona Ježiš z Nazareta, ktorý sa z čista- -jasna objavil ako učiteľ, divotvorca a prorok, ba viac, ktorý o sebe tvrdil, že prišiel ako Boží posol a že on a jeho Otec — ktorého židia nazývali svojím Bohom — tvoria jedno, ten Ježiš, ktorého židovskí predstavitelia pre tieto bohorúhavé reči popravili, vraj vstal z hrobu a začal žiť novým životom. A k tomu treba ešte pre úplnosť dodať, že všetci ľudia sú povolaní k tomuto životu, ktorý nepodlieha viac ani chorobe, ani starobe, ani bolesti, ani smrti. Že je to v podstate možné, vyplýva vraj z faktu, že Ježiš vstal z mŕtvych — on, ktorý bol ľuďom vo všetkom rovný, okrem hriechu. Z Nového zákona sa ďalej dozvedáme, že správa o Ježišovom zmŕtvychvstaní sa ťažko ujímala. Je to pochopiteľné, ak uvážime celú bolestnú skúsenosť apoštolov za posledných dní Ježišovho pozemského života. Dá sa to pochopiť aj z iného dôvodu, ktorý hrá v tomto ohľade veľkú úlohu u každého človeka. Kto raz videl biedu umierajúceho človeka a jeho rozpadajúce sa telo, tomu padne — úplne tak ako apoštolom — každá myšlienka na zmŕtvychvstanie nesmierne ťažko. Že by sa predsa len zobudili, navrátili do života? Také myšlienky sú aj nám, napriek dvetisícročnému kresťanstvu, cudzie, neprijateľné. Strašne nám to zaváňa legendou. Podobne to muselo byť aj s Jeruzalemčanmi na prvú Veľkú noc a bezprostredne po nej. Preto sa tak ľahko ujímala «úradná» správa, že vraj učeníci ukradli Kristovo telo a rozšírili chýry o údajnom jeho zmŕtvychvstaní. Napriek tomu všetkému ujala sa správa — tá o zmŕtvychvstaní. Všetky obžaloby o «zbožnom podvode » zo strany apoštolov a Ježišových stúpencov sa neujali. Ľudia sa však neunavili vyhľadávať nové pochybnosti. Pozastavme sa na chvíľu pri dvoch, ktoré si robia nároky byť vedecké, lebo sa odvolávajú na hlbinnú psychológiu. Ježišovi učeníci sa vraj počas jeho života tak intenzívne upáli na svojho učiteľa, ktorého pokladali za Mesiáša — Osloboditeľa, že neboli schopní spriateliť sa s myšlienkou jeho smrti. V hroznej depresii — vraj z akéhosi pudu psychickej sebazáchovy — sa v ich podvedomí naraz vynorila istota, že « On žije ». Tejto myšlienky sa chytili ako topiaci, ktorý sa v zúfalosti chytá aj britvy. Myšlienka ich tak prenikla, že podmienila u nich vízie osobného i kolektívneho rázu. A tak ten, po ktorom túžili, vystúpil z ich podvedomia, a oni začali mať k nemu vzťah ako k niekomu, ktorý stále žije. Takto splodenú vieru potom vraj preberali ich nasledovníci, ktorí úplne tak isto ako apoštoli začali v Ježišovi vidieť nadľudskú, s Bohom sa stotožňujúcu bytosť. Táto námietka je skoro umeleckým dielom, prirodzene ale fantázie. Jej autori sa ukázali byť skutočnými akrobatmi. Iba že zabudli na niektoré významné okolnosti. Hneď napr. na tú, že ich «modely apoštolov» a praví apoš- štoli — ako ich opisuje Nový zákon — sa na seba podobajú tak ako psychicky vyšinuté, halucináciám a fixným ideám, podrobené ľudské ruiny a zdraví, v prírode žijúci, ťažko pracujúci, veľmi konkrétni ľudia. Toto zistenie by samo v sebe už stačilo ako odpoveď. Pripojme však ešte dajakú poznámku vecného rázu. Po prvé, apoštoli Ježišovo zmŕtvychvstanie vôbec neočakávali, a to i napriek tomu, že im Ježiš pri rozličných príležitos- 2 [pageend2]tiach o ňom hovoril. Po druhé, apoštolom, ako konečne všetkým židom, bola každá myšlienka na zmŕtvychvstanie celkom cudzia. To je dôvod, prečo sa všetci apoštoli do jedného spierali uveriť, že Kristus skutočne vstal z mŕtvych. Jasne to vidieť u apoštola Tomáša. Tu by mohol niektorý z tzv. psychológov namietať, že vlastne to je podstata niektorých náboženských hnutí a vízií, že sa vynoria práve vtedy, keď sa im človek na úrovni povedomia bráni. Zaskočia ho z podvedomia. Aj toto znie na prvý pohľad dosť rozumne, ale iste nie psychologicky. Lebo každý psychológ vie veľmi dobre, že dajaký obraz z podvedomia len vtedy pôsobí, ak v podvedomí už skutočne bol. Ako sa však mohla dostať do podvedomia apoštolov predstava o zmŕtvychvstaní, keď stála v ostrom protiklade so všetkým, čo apoštoli verili a cítili? Aj oni boli synmi svojej doby a svojho bezprostredného okolia. Ale pripustime na chvíľu mienku, že sa viera Ježišových učeníkov v jeho zmŕtvychvstanie zrodila z ich rozrušeného psychického stavu. Dobre! Tu sa však nevyhneme otázke, ako vysvetliť skutočnosť, že sa viera v Kristovo zmŕtvychvstanie tak hlboko zaštepila do povedomia a podvedomia a že dala taký náraz celému ich životu — na všetkých jeho úrovniach —, že možno v určitom zmysle hovoriť o iných ľuďoch? Je vôbec mysliteľné, aby ľudia s narušenou psychickou rovnováhou boli bývali schopní ísť do sveta, presvedčivo kázať, dôsledne životom svedčiť a vytvoriť dielo takej duchovnej sily, takého dynamizmu, akým je Cirkev? Co by bolo ostalo z kresťanstva, keby ho boli založili psychickí úchyľkári a keby bolo spočívalo na ilúziách a legendách? Bolo by odolalo ukrutnému náporu prenasledovania a vnútorným otrasom bludov? Toľkoto na adresu tých, ktorí vraj priniesli moderné, psycholo- Všetkým spolupracovníkom, čitateľom a priateľom nášho časopisu vyslovuje úprimné veľkonočné blahoprianie. Nech nás oslávený Kristus prenikne jasom nového života a utvrdí vo viere v naše zmŕtvychvstanie. gické námietky proti zmŕtvychvstaniu. No nech by bola táto odpoveď akokoľvek presvedčivá, samotný fakt Ježišovho zmŕtvychvstania neosvieti. Konečné, platí to aj o iných historických skutočnostiach. Uznať dajaký historický jav za skutočný ešte neznamená spoznať ho v celej jeho podstate, vysvetliť ho. ALE JE TO SKUTOČNE POTREBNÉ? Nestačí sám fakt? — Takto rozmýšľali apoštoli, ktorí sa bránili prijať za pravdivú skutočnosť zmŕtvychvstania, lebo požadovala od nich vieru. Nakoniec prijali tento fakt za skutočný, uverili, hoci si ho nevedeli vysvetliť. A tak ostal pre nich a pre všetkých, ktorí uverili ich svedectvu faktom, ale i tajomstvom. Ak človek prisvedčí, robí to z dobrých dôvodov, ale pochopiť, ako je to možné, to presahuje jeho možnosti. Tajomstvu neutečieme. Vždy nás dostihne. Neostáva nám teda nič iné ako fakt — a držať sa ho. To je realizmus viery. Ale aj jej zásluha. Anton Hlinka 3 [pageend3]Mons. Jozef Tomko, pápežský prelát a podtajomník Kongregácie pre biskupov, sa zúčastnil na Tretej konferencii biskupov z Latinskej Ameriky v Pueble. Pre čitateľov SLOVENSKÝCH HLASOV Z RÍMA napísal o konferencii obšírnejší referát, ktorý s radosťou uverejňujeme. CIRKEV V LATINSKEJ AMERIKE BUDUJE Keby sme posudzovali význam konfencie len podľa počtu prítomných novinárov z celého sveta -— a boli ich celé stovky —, museli by sme pripustiť, že ide o dôležitú udalosť, lebo tlač, rádio a televízia majú obyčajne dobrý čuch. Latinská Amerika Pozrime sa však trochu bližšie na oblasť Latinskej Ameriky, ktorú vytvára Južná a Stredná Amerika s priľahlými ostrovami Antillami. Tento svetadiel má dnes okolo 330 miliónov obyvateľov. Veľká väčšina obyvateľstva, asi 290 miliónov, patrí do katolíckej Cirkvi a tvorí 38 percent všetkých jej príslušníkov. Právom možno povedať, že Latinská Amerika je « svetadielom nádeje », ako ju nazval Ján Pavol II. Svätý Otec napriek tomu, že je iba na začiatku svojho pontifikátu, zvážil význam zjazdu biskupov Latinskej Ameriky a poctil ho svojou návštevou. Treba si tiež uvedomiť, že celá Latinská Amerika vytvára takmer jednoliatu rečovú oblasť, v ktorej sa hovorí buď po španielsky, alebo — ako v Brazílii — blízkou portugalskou rečou. Okrem toho i sociálne, hospodárske a kultúrne podmienky sú veľmi podobné v jednotlivých štátoch. To značí, že i dušpastierske problémy sa dajú riešiť na rovine celého svetadiela. A tak sa už roku 1958 zišli zástupcovia biskupov na prvú konferenciu v Rio de Janeiro, čiže v južnej časti celého územia, aby položili základy spolupráce na širokej základni. Výsledkom tejto prvej konferencie bolo založenie Biskupskej rady pre Latinskú Ameriku, ktorá používa skratku CELÁM. O desať rokov nato sa konala v kolumbijskom meste Medellin, teda v strede kontinentu, druhá biskupská konferencia, ktorú osobne otvoril Pavol VI. Po desaťročnom odstupe sa biskupi rozhodli znovu zísť na porady, a to v severnej časti územia. Voľba padla na Mexiko a konkrétne na mesto Puebla de los Angeles, kde je veľký seminár, ktorý sa dobre hodil na taký veľký zjazd. Účastníci konferencie Priamych účastníkov konferencie bolo okolo 350. Z toho vyše polovicu tvorili biskupi, potom zástupcovia kňazov, rehoľníkov a rehoľníčiek a 36 laikov, medzi ktorými boli poľnohospodárski robotníci — campesinos — a indios, čiže pôvodní indiáni. Treba pridať niekoľko pozvaných reprezentantov Svätej Stolice, ako bol aj môj prípad. Netreba zabudnúť ani na pomocný presonál a na mnohých novinárov, televíznych operatérov a fotografov, ktorí mali vyhradené jedno krídlo budovy a občas sa objavili v zasadacích sieňach. Účasť Jána Pavla II. na konferencii sa premenila na národný sviatok (i keď nevyhlásený) celého Mexika, ba na celoamerickú udalosť. Mal som šťastie zúčastniť sa s mexickými biskupmi na privítaní Svätého Otca na letisku a pozorovať celkom zblízka, ako na znak úcty k tomu kontinentu pobozkal zem, ako sa pozdravil s prezidentom a porozprával s každým biskupom. Medzitým na tribúnach jasali delegácie všetkých mexických diecéz a skupina tam usadených Poliakov. Potom sme prebehli desiatky kilometrov pomedzi rozplesaný zástup až do katedrály, kde mal Svätý Otec slávnostnú omšu. Na druhý deň som mal česť koncelebrovať v novej bazilike Panny Márie Guadalupskej so Svätým Otcom, s biskupmi a kňazmi, ktorí sa zúčastnili konferencie. 28. januára prišiel Svätý Otec do Puebly. Dvojhodinová cesta mu trvala šesť hodín. V záhrade seminára mal omšu pre stotisícový zástup, obedoval s nami a popoludní slávnostne otvoril zasadania pamätnou hodinovou rečou. Pápežova reč Pápežov prejav sa stal ihneď najdôležitejším dokumentom konferencie. Ján Pavol II. vyznal v ňom hlbokú vieru v Ježiša Krista, ktorý i dnes žije a pôsobí v dejinách človeka; vieru v Boží ľud, ktorý 4 civilizáciu lásky [pageend4]tvorí Cirkev; vieru v človeka, stvoreného na Boží obraz, vykúpeného krvou Bohočloveka a zameraného na večnosť. Na tomto podklade viery načrtol Svätý Otec riešenia pre povznesenie latinskoamerického človeka a smernice pre pastoračnú činnosť. Posilnil dôveru v originálne kresťanské chápanie človeka a zakotvil všetky sociálne reformy v osobe Krista, nie revolucionára a podvracača, ale zmŕtvychvstalého, živého Pána histórie. Ihneď po reči som počul poznámky viacerých biskupov a prítomných: « Je to prvá encyklika nového pápeža », « Konferencia je už na pevných koľajniciach », « To nám bolo treba: jasné a pevné slovo viery », a podobne. Téma a metóda konferencie Témou konferencie bolo Ohlasovanie evanjelia v prítomnosti a budúcnosti Latinskej Ameriky. Samotnú konferenciu predchádzali skoro dvojročné prípravy a debaty o téme na krúžkoch a schôdzkach po farnostiach, diecézach a na zasadaní biskupských zborov. Tento bohatý materiál bol spracovaný v jednom zväzku Pracovného dokumentu, ktorý sa stal dobrou pomôckou pre konferenciu. Metóda práce na zasadaniach bola demokratická: valné zhromaždenie si vybralo voľbou jednotlivé témy. Potom sa každý prihlásil do jednej z dvadsať jeden komisií, kde chcel pracovať. Každá komisia vypracovala po diskusii svoju tému a dala ju na kritiku iným komisiám. Dvadsaťjeden čiastkových dokumentov, ktoré vznikli v lone komisií, išlo potom na schválenie valného zhromaždenia. Každý mal možnosť prispieť ku hocktorej otázke. Tak sa dosiahol mimoriadny konečný výsledok: jednohlasné schválenie konečného dokumentu zo strany 178 biskupov (na konci hlasovali totiž len biskupi, lebo to bola ich konferencia). Keď si uvedomíme, že ide o 234 husto písaných strán, táto jednomyseľnosť je naozaj pozoruhodná. Posolstvo biskupov Spoločný dokument Tretej konferencie biskupov z Latinskej Ameriky predchádza Posolstvo, ktoré prítomní biskupi adresovali národom tohto svetadiela. Posolstvo má prorocký nádych, je výkrikom viery, nádeje a lásky pastierov pred tvrdou skutočnosťou. « Žijeme v praxi Kristovo evanjelium na našom kontinente? », pýtajú sa biskupi. Priznávajú sa, že veru nie dokonalo a prosia o odpustenie Boha i bratov, no ihneď vyzývajú k obráteniu. Každý kresťan nech sa stane pre iných výzvou k životu podľa evanjelia. Nech zmiznú prílišné rozdiely medzi mnohými, čo majú málo a niekoľkými, čo vlastnia mnoho. Nech sa prestane so šliapaním človeka a jeho základných práv. « Čo môžeme ponúknuť? », pýtajú sa potom biskupi. A odpovedajú ako apoštol Peter ochrnutému: « Zlato, striebro nemáme, ale dávame, čo máme: v mene Ježiša Nazaretského vstaňte a choďte!» Bohatstvo Cirkvi je Kristus, živý a stále prítomný, uzdravujúci lekár, Kristus brat a Osloboditeľ. Kristus, Syn Boží, vzal na seba celú skutočnosť človeka, okrem hriechu, a zvýraznil jeho poslanie na zemi i vo večnosti. Nikto nemá právo šliapať hodnosť človeka-božieho syna. Posolstvo hovorí výslovne: « Fyzické a morálne násilie, zneužívanie moci, manipulácia peňazí, využívanie pohlavia, prestupovanie Božích zákonov sa musia odstrániť, lebo to, čo sa protiví hodnosti človeka, uráža určitým spôsobom samého Boha ». Biskupi vyzývajú všetkých zaujať sa predovšetkým chudobných, podľa Kristovho príkazu: « Čo ste urobili jednému z týchto najmenších mojich bratov, mne ste urobili » (Mt 25,40). Nádej v hodnoty latinskoamerického človeka vedie biskupov k výzve na všetkých, aby sa stali budovateľmi novej civilizácie lásky, ktorá podľa ich slov, « zaháňa násilie, sebectvo, rozhadzovanie, vykorisťovanie a nemravnosť », odsudzuje kastovníctvo a triedenie, odvrhuje poddanstvo a otročenie ideológiám a vedie k zmiereniu vo vnútri každého národa i medzi národmi. Posolstvo končí výkrikom viery: « Boh je prítomný, živý, v Kristovi Osloboditeľovi, v srdci Latinskej Ameriky. Veríme v silu evanjelia! Veríme v civilizáciu lásky! » Pastoračný pohľad na skutočnosť Latinskej Ameriky Samotný dokument z Puebly sa začína realistickým pohľadom na historickú, sociálnu a kultúrnu situáciu, v ktorej sa ohlasuje evanjelium v Latinskej Amerike. Je to situácia bohatá na svetlé ale i na tmavé stránky. Biskupi spomínajú priveľké rozdiely medzi bohatými a chudobnými ako výsledok nespravodlivých štruktúr. Poukazujú na utrpenie, ktoré často spôsobuje zneužívanie moci zo strany režimov rôzneho zamerania. « Povedomie poslania ohlasovať evanjelium — tvrdia biskupi — viedlo Cirkev v poslednom desaťročí k uverejneniu úctyhodného počtu pastierskych listov a prehlásení o sociálnej spravodlivosti, k vytvoreniu organizmov na spoluprácu s trpiacimi, na pranierovanie násilia a na obranu ľudských práv. Viedlo k tomu, že kňazi a rehoľníci si volia práve chudobných a znášajú prenasledovanie ba niekedy i smrť za svedectvo svojho prorockého poslania ». Boží plán pre skutočnosť Latinskej Ameriky V druhej časti dokumentu sa biskupi pýtajú, akú odpoveď prináša Cirkev pre túto analyzovanú skutočnosť. Obracajú svoj zrak na Boha a pýtajú sa, aké sú jeho plány a zámery s človekom v Latinskej Amerike dnes i zajtra? Táto dôležitá náuková 5 [pageend5]čiastka rozvádza dve otázky: aký má byť obsah hlásania evanjelia a aká je úloha evanjelizácie. Základný obsah evanjelia tvorí predovšetkým Kristus, ktorého Otec poslal, a ktorý žije i teraz uprostred ľudí a svojím Duchom oživuje Cirkev. Kristus, pravý Boh a pravý, ozajstný človek. Biskupi upozorňujú: « Nesmieme predstaviť osobu Ježiša Krista znetvorené, jednostranne, podľa ideológií tým, že ho vykreslíme ako politika, vodcou, revolucionára, ako obyčajného proroka, alebo tým, že jeho, Pána histórie, zúžime na čisto súkromné pole ». Ohlasovať Krista, pravého Boha, značí odvrhnúť všetky novodobé modly. Kristus pôsobí v dejinách najmä cez svoju Cirkev. Bez Cirkvi niet kresťanstva, nemožno oddeliť Cirkev od Krista, ani Krista od Cirkvi. Treba sa teda zúčastňovať na živote Cirkvi ako rodiny a Božieho ľudu. Kresťanská pravda o človeku dopĺňa a opravuje všetky iné humanizmy. « Cirkev má právo i povinnosť — tvrdia biskupi — ohlasovať všetkým národom kresťanský pohľad na ľudskú osobu, pretože vie, že človek ho potrebuje, aby si osvetlil, čo vlastne je on sám, a aký zmysel má jeho život. » Kresťanské chápanie človeka vyzdvihuje teda jeho dôstojnosť, slobodu, zameranie na absolútno a na večnosť, i jeho ľudské práva, ktoré biskupi nazývajú integrálnou čiastkou evanjelizácie. Nasleduje obšírne pojednanie o poslaní evanjelizácie vzhľadom na kultúru, ktorú kresťanstvo prijíma a keď treba pretvára a zošľachťuje ako vnútorný kvas. Poukazuje na rôzne formy ľudovej nábožnosti, ktorá obsahuje mnohé pozitívne prvky. Asi na desiatich stranách rozoberá pomer evanjelia k politike a k rôznym ideológiám. Cirkev sa nemieša do politiky ako stranníckej činnosti, ktorú však majú katolícki laici ovplyvňovať svojím duchom. Cirkev má však povinnosť utvárať a viesť svedomie veriacich o tom, čo je dobro a zlo, čo je hodnotné a čo nesprávne v očiach Božích a podľa jeho zákonov nielen v súkromnom, ale i v rodinnom, profesionálnom a spoločenskom živote. Má denuncovať nespravodlivosti a krivdy proti človeku a jeho dôstojnosti aj v sociálnom živote. Biskupi a kňazi majú si zachovať tento jasný, nekompromisný pohľad a nedať sa zneužiť nijakej politickej strane, režimu a ideológii. Biskupi odsudzujú každé fyzické a psychologické trýznenie ako aj každú diskrimináciu politických odporcov. Rozhodne odmietajú aj teroristické násilie: « Nemožno ospravedlniť zločin ako cestu k oslobodeniu. » Dokument sa ďalej kriticky vyslovuje o troch ideológiách, ktoré panujú v Latinskej Amerike: o kapitalistickom liberalizme; o koletivistickom marxizme, poukazujúc, akým nebezpečným a iluzórnym je chcieť používať marxistickú analýzu skutočnosti a metódu triedneho boja; a nakoniec o systéme « národnej bezpečnosti » militaristických režimov. Evanjelizácie Latinskej Ameriky: spoločenstvo a účasť V tretej časti dokumentu biskupi prevádzajú všeobecné poznatky, načerpané z viery a premyslené v predošlom odseku, do praktického života, a to za cieľom, aby hlásaním evanjelia vytvorili v Latinskej Amerike spoločenstvo a účastenstvo všetkých. Celá časť sa člení na tri body: strediská, činitelia a prostriedky evanjelizácie. Prvé prirodzené stredisko, v ktorom sa má slovom i príkladom ohlasovať evanjelium, je rodina, čiže najmenšia bunka Cirkvi, « domáca Cirkev ». Ako činitelia evanjelizácie sa spomínajú: hierarchické služby biskupov, kňazov a diakonov, potom rehoľníci a rehoľníčky a iné zasvätené osoby, laici a nakoniec otázka povolaní. Z prostriedkov evanjelizácie sa rozoberajú: modlitba, liturgia, ľudová zbožnosť, osobné svedectvo, katechéza, výchova a škola, komunikačné prostriedky- Nasledujú dve krátke ale dôležité časti. V prvej sa hovorí o misionárskej Cirkvi v službe evanjelizácie a dotýka sa prednostnej voľby za chudobných a za mládež, ako aj činnosti budovateľov novej pluralistickej spoločnosti. Druhá časť označuje pod názvom « Pod dynamizmom Ducha » základné vnútorné postoje Cirkvi: byť spoločenstvom lásky, slúžiť, byť misionárskou. Celý dokument sa zakončuje slovami nádeje pred určitými znakmi ako sú: základňové skupiny, povedomie laikov, obetavosť kňazov a rehoľníkov, kolegialita a jednota biskupov, hlad po Bohu a po modlitbe, stále živšie povedomie ľudských práv. Už aj táto krátka analýza ukazuje, koľko poučenia a povzbudenia možno nájsť v bohatom dokumente z Puebly pre život a činnosť kresťanov aj v iných čiastkach sveta. Jozef Tomko Bohatí nech si nemyslia, že zadosťučinili sociálnej spravodlivosti, keď podhodia chudobným iba odpadky. 6 [pageend6]V ten večer, keď Ho zradil jeden z jeho najbližších priateľov, v ten večer, keď umyl nohy svojim dvanástim apoštolom a keď potom pri večeri vzal do svojich rúk chlieb, lámal ho a dával so slovami: « Jedzte, toto je moje telo », keď po večeri vzal do rúk kalich požehnania a vravel: « Toto je krv moja, ktorá bude vyliata za mnohých na odpustenie hriechov », — v ten večer zažila naša planéta Zem prvú svätú omšu. V ten večer stál Kristus na čele svojho malého stáda ako Veľkňaz. V tento slávny večer začal vrchol dejín sveta. Všetko predtým bolo len prípravou a za tým ležia dejiny našej spásy. Našej večnej omše, našej cesty k Bohu. Svätá omša a to, čo pod týmto pojmom rozumieme, je história Božieho účinkovania medzi nami, sústredená do jedinej svätej hodiny. Je to vlastne život Ježiša Krista a pretože my žijeme v Ňom, je v nej sústredený aj život každého jedného z nás. Sú to vlastne koncentrované dejiny spásy vôbec. Svätá omša je určitou formou, do ktorej sa po stáročia sústreďuje život Cirkvi. V podstate je to obeta Najvyššiemu, ktorého od čias účinkovania Ježiša Krista na zemi smieme nazvať svojím Otcom. Náplňou života Ježišovho bolo plniť vôľu tohto Otca, ktorého nadovšetko miloval a tomuto učil aj nás, ktorí sa usilujeme nasledovať Ho. Dejiny sveta, dejiny Izraela — vyvoleného národa — boli prípravou na túto veľkolepú Omšu. Tento čas bol naplnený očakávaním. A toto očakávanie bolo naplnené nádejou. Ale aj sklamaním. Nevernosťou slabých, urážkami pyšných, láskou verných a opätovným účinkovaním Bohom poslaných prorokov, ktorí burcovali k bdelosti a vytrvalosti v dobrom. Živá pamiatka spásy Potom jedného rána, keď prvé lúče slnka padali do izbičky devy modliacej sa k Bohu — « anjel Pána zvestoval Panne Márii a ona počala z Ducha Svätého». «A Slovo Telom sa stalo... » — tej tichej noci, keď sa nám narodil Spasiteľ, Mesiáš a Pán — «a prebýval medzi nami » — ako jeden z nás. Ako náš brat. Syn človeka. Stáročia žilo ľudstvo v očakávaní. Ježiš tridsať rokov žil v skrytosti a delil sa s nami o život pracujúceho človeka. Potom tri roky verejne účinkoval a na záver povedal: « Vy ale sa takto modlite: Otče náš, ktorý si na nebesiach... » A na svet padol súmrak. Ježiš vstúpil do večeřadla. Ako Sluha Boží. Ako Veľkňaz. Ako náš Priateľ a náš Pán. V ten večer slúžil svoju prvú svätú omšu, omšu svojho života. V ten večer začala dráma, ktorá vyvrcholila v Piatok — deň pred sviatkom nekvasených chlebov — na Kríži. Bez tejto obety Bohu-Otcovi nebolo by vykúpenia, nebolo by pre nás nádeje, nebolo by večného života, ani vzkriesenia. A preto odvtedy slávime na celom svete obetu omše svätej v každú hodinu dňa a vkladáme do nej nádej celého sveta. Do nej vlievame všetky svoje modlitby, prosby, ale aj našu vďaku voči Otcovi, ktorý nám daroval svojho Syna, aby sme Ho skrze Neho spoznali, milovali a Jemu slúžili, ale nanajvýš — aby sme Ho milovali. Táto svätá omša sa skončí až v deň druhého príchodu Ježiša Krista. Dovtedy sa s Ním vo sv. omši stretáme, On nás v nej posväcuje a robí účastnými na svojom živote. Do Ježišovej obety zaštepujeme svoj život a tým sa aj tento stáva obeťou Otcovi, ktorý je Pôvodcom nášho života. A tak, ako Vianoce sú obdobím, keď v centre našich dni je láska, ako celý rok žijeme 1/ znamení viery, ako Advent a Pôst je obdobím nádeje, tak Veľká noc je absolútnym centrom dejín celého ľudstva, osobného života každého jedného z nás, je náplňou našej viery, splnením našich nádejí, splynutím v Láske, je zmyslom nášho života, ktorý začína v Bohu a skrze Ježiša Krista v Ňom aj vrcholí. Eva Piesková 7 [pageend7]Pred sto rokmi, presne 16. apríla 1879, zomrela v Nevers sestrička Mária Bernarda Soubirous. Mala iba tridsaťpäť rokov. 11. februára 1858 sa jej zjavila v jaskyni Massabielle pri Lurde krásna Pani, aby jej zverila posolstvo celému svetu: JA SOM NEPOŠKVRNENÉ POČATIE. Radi prinášame našim čitateľom životopisný náčrt tejto omilostenej osoby. Posolkyňa Nepoškvrnenej V nedeľu 7. januára 1844, v mlyne zvanom Boly v Lurde pod Pyrenejami, narodilo sa rodine Soubirousovcov prvé dieťa, dievčatko. Pri krste jej dali meno Mária Bernarda, ale vždy ju budú volať Bernadeta. Po nej pribudnú do rodiny šiesti synovia a dve dcéry. Čoskoro na rodinu zaľahne čierna bieda. Otec František stratí mlyn a rodina odíde bývať do starej opustenej väznice. Musia sa tiesniť v jednej jedinej izbe, vlhkej, studenej, bez svetla. Otec je bez zamestnania a rodina žije zo dňa na deň. 11. februára 1858. Len čo sa deti prebudili, matka ich osloví: — Dievčence, prineste odniekiaľ dreva, lebo nemáme v dome ani trocha suchého raždia na podkúrenie. — Buď spokojná, mamička! Uvidíš koľko dreva ti donesieme. — Ale dajte si pozor, aby ste sa nenachladili. Neprechádzajte bosé cez potok... A ty, Bernadeta, vezmi si tento vlniak a dobre sa doň zababúš. Teda už len choďte a ponáhľajte sa! Ohnivá guľa v otvore jaskyne Tri dievčence sa vydali cestou Medzi priekopami smerom k starému rímskemu mostu na rieke Gave. Prešli cez náhon pri mlyne Savy až k miestu, kde sa vlieva do rieky. Na druhom brehu rieky zbadali kosti. Dve mladšie sestry sa ihneď zobuli a začali sa brodiť riečkou. — A ja čo urobím? Mamička si neželá, aby som chodila bosá po vode. — Rob si čo chceš... my sme už tu — zakričali na ňu sestry z druhej strany rieky. Miesto, kde zostala Bernadeta, bolo pusté a naháňalo strach. Vchod do blízkej jaskyne Massabielle vyzeral ako pochmúrne prísne oko. Naraz len zadul vietor a suchý ružový ker nad jaskyňou sa pohol. Bernadeta sa zľakne a jej oči sa uprú na Massabielsku jaskyňu. V otvore jaskyne sa objaví ohnivá guľa. Nie je to oheň, je to akási krásna Pani a usmieva sa na Bernadetu. Dievča, očarené zjavením, pokľakne, prežehná sa a už má v rukách ruženec s čiernymi zrnkami. Aj krásna Pani má v rukách dlhý ruženec z jagavých perál. Nemodlí sa s dievčaťom Zdrav as Mária, ale mlčí, akoby načúvala a iba pri Sláva Otcu sa jej pery ľahučko pohybujú a hlava ukláňa. Po modlitbe pozdraví Bernardetu a zmizne... Keď sa sestry vrátia s plným náručím kostí a raždia, Bernadeta sa ich pýta: — Nevideti ste nič? — Nie! Prečo? Ty si dačo videla? — pýtajú sa dievčence. — Videla som krásnu Paniu odetú v bielom a opásanú belasým pásom, s dvoma zlatými ružami na nohách. Ale nikomu ani slovo! Sľúbte mi! Ako by však dievčatá mohli udržať také tajomstvo. Vyrozprávali všetko matke. — Bernadeta... čo ti to straší v hlave? Rozprávať o zjaveniach, o Panej so zlatými ružami na nohách... to sú nezmysly! Máme už dosť mrzutostí V dome! Beda ti, ak ešte raz vkročíš do Massabiel- skej jaskyne. — Ach nie, mamička! Ja som skutočne videla krásnu Paniu, ver mi, skutočne! — odpovedala Bernadeta. A dievča v tej chvíli vytušilo, že to, b čom si myslela, že bude jej najväčšou radosťou, bude aj jej veľkou kalváriou. 8 [pageend8]Ďalšie zjavenia V nedeľu 14. februára, keď si vyprosila dovolenie od rodičov, Bernadeta sa vybrala k jaskyni spolu s niekoľkými kamarátkami. Zobrali si so sebou aj fľaštičku svätenej vody. Jedno dievča totiž poznamenalo: — Ak tvoja Pani prichádza z nebies, ostane s nami, no ak prichádza od diabla, zmizne! Keď prišli k jaskyni, začali sa modliť ruženec a tak čakali Paniu. Naraz len Bernadeta vykríkne: — Už je tu! Usmieva sa na nás! Pozdravuje nás! Toto je svätená voda. Ak prichádzaš od Boha, ostaň... A krásna Pani sa milo usmieva. Čím viac ju Bernadeta kropí svätenou vodou, tým viac sa usmieva. Potom vystupuje z jaskyne až k samému vchodu. Bernadeta sa zahľadela Panej do milej tváre a upadla do vytrženia. Vo štvrtok 18. februára ráno po sv. omši vybrali sa k Massabielskej jaskyni tri ženy: Bernadeta, pani Milletová, ktorá nesie sviecu, a slečna Peyre- tová, ktorá nesie atrament, pero a papier. Bernadeta má poprosiť Paniu, keď už nerozpráva, aby aspoň napísala, čo si praje. Keď prišli k jaskyni, pokľakli a začali sa modliť ruženec. Bernadeta sa začala hneď usmievať zjaveniu, ktoré akoby ju tu už čakalo. Slečna Peyre- tová podala dievčaťu papier, pero a atrament: — Tu máš a choď k Panej! Povedz jej, aby sem napísala svoje meno a svoje želania. — Chcete nám dačo napísať, krásna Pani? — prosí Bernadeta. — To, čo mám povedať, netreba zapisovať. Buďte taká láskavá a prichádzajte sem každý deň po dva týždne. Krásna Pani nepovedala tieto slová v spisovnom francúzskom jazyku, ale v hrubom Bernadeti- nom nárečí a k tomu jej ešte vykala a to sa dievčaťu veľmi páčilo. — Vypýtam si od rodičov dovolenie a budem prichádzať! — odpovedala Bernadeta. Nato krásna Pani dala Bernadete veľký prísľub, aby vytrvala i v tvrdých životných skúškach: — Nesľubujem vám, že vás urobím šťastnou na tomto svete, ale na druhom svete, áno! Pani potom zmizla. Bernadeta pošepla do ucha slečne Peyretovej: — Pani sa na vás pozrela a milo sa pritom usmiala. Zachráň sa! Soubirousovci sa po dlhšej rodinnej debate rozhodli, že budú odprevádzať Bernadetu k jaskyni. A tak 19. februára zavčas rána prišli k miestu zjavenia. Bernadeta sa začala modliť a o niekoľko chvíľ pri pohľade na Paniu upadla do vytrženia. Tvár jej skrásnela a vyžarovalo z nej čosi nadľudského. Asi po pol hodine dievča sa preberie z extázy. Je akoby oslepnuté, zdá sa, akoby prešlo zo svetla do tmy. Hmatá, koho sa zachytiť. Matka podá dcére ruky a ona sa jej hodí do náručia. Cestou domov Bernadeta rozpráva, čo sa jej prihodilo počas zjavenia. Tajomná Pani bola taká krásna, akoby sa celá premenila na úsmev. Z rieky Gave, čo tečie povedľa, začalo však čosi zaznievať ako divoké vresky a rev. Bolo, ako keby sa hádali celé zástupy, ich hlasy sa splietali, narážali na seba v divokom vare. Bernadeta vyrozumela z toho iba jediný výkrik: «Zachráň sa!... Zachráň sa! » Bol to prvý diabolský útok proti lurdským zjaveniam. Satan akoby bol cítil, kto je tá Pani, a že v Massabielskej jaskyni ide vzniknúť čosi úžasné. Nazdával sa, že ak Bernadetu odoženie, môže tomu ešte zabrániť. Stačil však jediný pohľad Panej na Gave a vrieskajúca horda zmĺkla. Vyšetrovania a zastrašovania Správy o zjaveniach v Lurde sa začali šíriť a predstavitelia štátnej moci sa začali obávať neblahých následkov pre svoju povesť. Po šiestom zjavení podrobili Bernadetu výsluchom. Očitý svedok istý Estrade takto opisuje výsluch Bernadety: « Pri vyšetrovaní komisár Jacomet sa vyhrážal Bernadete pohľadom i päsťou. Ona sa však nezmiat- la a stále mu opakovala jedno a to isté. Nič ma vtedy tak neprekvapilo ako práve sila tohto jednoduchého dievčaťa. Komisár cez vyšetrovanie čoraz viac strácal pôdu pod nohami, a to ešte pred svedkami. Napokon zakričal: — Tejto komédii už raz musíme urobiť koniec! Sľúbiš mi, že viac nepôjdeš k Massabielskej jaskyni? ■— Pane, ale ja som sľúbila krásnej Panej, že tam budem chodiť cez dva týždne. — Ty tam teda chceš chodiť? Tak idem zavolať žandárov. Prichystaj sa, pôjdeš do väzenia! — Tým lepšie! — smelo mu odpovie Bernadeta — aspoň ma otec nebude musieť chovať a vy ma tam budete učiť katechizmus! Komisár bol porazený, ani jeho posledný útok nezastrašil dievča. Vonku pred radnicou sa medzitým nahromadilo veľa ľudí, ktorí hlasno protestovali a žiadali si Bernadetu. V tom ktosi zaklopal na dvere kancelárie. Vstúpil muž so slovami: — Ja som František Soubirous, otec tohto dievčaťa. — Ach, to ste vv. pán Soubirous? Práve som chcel po vás poslať. Vv dobre poznáte celú komédiu, ktorú vystrája vaša dcéra. Zakážte jej chodiť k jaskvni. Vaša dcéra je maloletá, vy ste teda za ňu zodpovedný. Otec, celý zastrašený, pokorne povie: — Pán komisár, ani ja si nič iné neželám, len 9 [pageend9]aby tejto komédii bol už koniec. Celá rodina je z toho unavená. Chodia k nám húfy ľudí. Odteraz už nikoho neprijmem a budem sa odvolávať na vás! — To je slovo! — povie komisár a dovolí otcovi, aby si dcéru odviedol domov. » Pokánie! Pokánie! Bernadeta sa nedala zastrašiť komisárovými hrozbami a chodila k jaskyni. Krásna Pani sa jej zjavovala presne. 24. februára prítomní zbadali, že Bernadetina tvár sa pri zjavení zahalila akýmsi smútkom. Potom sa dievča sklonilo a pobozkalo zem. Všetci mimovoľne urobili to isté. Bernadeta oznámila, že Pani jej hlasom, ktorý bol zastretý smútkom, povedala: «Pokánie! Pokánie! Pobozkajte zem za obrátenie hriešnikov! » Na druhý deň Pani ukázala pri jaskyni miesto a vravela: — Choďte sa napiť a umyť do prameňa. Ale kdeže je prameň? Bernadeta vyhĺbila jamku a nabrala do dlane za hrsť blata. Potom si blato priložila k perám, vstrebala z neho trocha vlahy. Ďalej si ním natrela čelo a líca, takže sa celá zamazala. Potom Bernadeta odbehla na úbočie, odtrhla za hrsť trávy, ktorá rástla medzi skalami, vložila si ju do úst, prežula a zhltla... — To dievča zošalelo! Je možné, aby nebeské zjavenie vyžadovalo také veci? Bernadeta je prefíkaná, robí si z nás všetkých posmech! Nemali by sme sa viacej prizerať jej bláznovstvám! Poďme preč! Tak je, nechajme ju samu! — hovorili si ľudia. Zdalo sa, že v Massabielskej jaskyni je všetkému koniec. Vtedy si nik nevšimol, že z jamky, ktorú vyhĺbila Bernadeta, vyteká prúdik čistej vody a že na druhý deň bol z toho prameňa potôčik, ktorý stekal dolu a razil si cestu k riečke Gave. Prvý zázrak Volal sa Alojz Bouriette. Pred dvadsiatimi rokmi ho postihlo veľké nešťastie. Pracoval i s bratom v kameňolome. Raz im nečakane vybuchla nálož. Brata pritom zabila a Alojzovi drobné úlomky skál poškodili obe oči. Na pravé oko úplne oslepol a ľavé postupne sláblo. Keď Bouriette počul rozprávať o novom prameni v jaskyni, naplnila ho veľká nádej. Zavolal si dcérku a povedal jej: — Choď mi vziať vody z Massabielskej jaskyne. Ak sa tam zjavila Presvätá Panna, stačí jej iba chcieť a ja ozdraviem. Dcérka sa o polhodinu vrátila a podáva otcovi vodu: — Otecko, ale voda je mútna ako z kaluže! — To nič! Bouriette sa začne modliť a vodou si pritom pretiera oči. Naraz len vykríkne a celý sa trasie. Nadobudol opäť zrak aj na pravé oko. « Ja som nepoškvrnené Počatie » Večer 24. marca 1858 Bernadeta pocítila neodolateľné volanie ísť na miesto zjavení. A ráno už kľačí v jaskyni. Pani je tam, ako keby ju čakala, prívetivá a usmievavá. — Pani, buďte taká láskavá a povedzte mi, kto ste? Pani, povedzte mi, prosím... — JA SOM NEPOŠKVRNENÉ POČATIE — povedala krásna Pani a po tých slovách sa akoby rozplynula. Bernadeta nechápala význam týchto slov, ale farár Peyramale, ktorému to povedala, bol vzrušený a všetok ľud, keď sa to dozvedel, plesal radosťou. Toto meno ako veľká a zvučná ozvena potvrdilo dogmatickú definíciu spred štyroch rokov. Slováci vždy radi putujú do Lurdu. Tí v slobodnom svete aj v organizovaných pútiach, kým tí zo Slovenska len v malých skupinkách, jednotlivo a potichúčky. Všetci však s veľkou vierou a oddanosťou k Matke Božej. Kto by chcel z našich čitateľov lepšie poznať históriu lurdských zjavení a život Bernadety, nech si prečíta knihu od Bohuslava LURD — MAJÁK ATÓMOVÉHO VEKU. Dostať ju v Ústave sv. Cyrila a Metoda v Ríme. Kniha je veľmi zaujmavá. 10 [pageend10]V ten istý deň prefekt mesta nariadil podrobiť Bernadetu lekárskej prehliadke. Chceli ju vyhlásiť za blázna a potom dať do blázninca. Avšak lekári Balancie, Lacrampe a Peyrus úradne vyhlásili, že Bernadeta okrem astmy je telesne a duševne celkom zdravá. Dovolili jej i naďalej chodiť do jaskyne, ale v sprievode žandárov, aby sa vraj neporušil poriadok. V skutočnosti sa však len hľadali zámienky úradne zakročiť a jaskyňu navždy zatvoriť. A o niekoľko týždňov jaskyňu ohradili plotom a dňom i nocou ju strážili stráže. 16. júla na sviatok Panny Márie Karmelskej Bernadeta si zašla za rieku Gave, aby sa zďaleka pozerala na oplotenú jaskyňu. Len čo si Bernadeta kľakla do trávy a pomodlila sa niekoľko Zdravasov, vystrela ruky k nebu a zvolala: — Už je tam! Pozdravuje nás a usmieva sa na nás i spoza ohrady! Bolo to osemnáste a posledné zjavenie. Extáza Bernadety trvala asi pätnásť minút. Sama o tom povedala: — Zjavila sa mi nad šípovým krom ako inokedy. Nepovedala nič. Nikdy však nebola taká krásna ako práve dnes. Prvá úradná púť Plot okolo jaskyne bol odstránený na priamy rozkaz cisára Napoleona III. Povrávalo sa, že Panna Mária mu zázračne uzdravila syna. 5. októbra prišli obyvatelia Lurdu aj so svojím starostom uctiť si Pannu Máriu do jaskyne. Bol to prvý úradný prejav verejnej úcty. Cirkevné vrchnosti sa nevyslovovali o lurdských udalostiach prenáhlene. Nevystupovali proti nim, ale pozorne ich študovali. Po štyroch rokoch, v ktorých sa kriticky skúmali udalosti, svedectvá a všetky podrobnosti, biskup z Tarbes úradne vyhlásil: « My súdime, že nepoškvrnená Panna Mária, Matka Božia, sa skutočne zjavila Bernadete Soubi- rousovej dňa 11. februára 1858 a v nasledujúcich dňoch aspoň osemnásť ráz v Massabielskej jaskyni neďaleko Lurdu. Toto zjavenie má všetky znaky pravdivosti, preto ho veriaci môžu považovať za isté. » Čoskoro sa začali práce na stavbe kaplnky na mieste zjavení, ako si to Panna žiadala. Roku 1866 bola slávnostne otvorená krypta a onedlho vyrástla nad ňou veľkolepá svätyňa. Prosím vás, nebuďte hlúpi! Keď sa zjavenia skončili, Bernadeta ostala ešte osem rokov v Lurde. Nemala to ľahké. Denne prichodili za ňou ľudia, roľníci i robotníci, bohatí a učení páni a vznešené dámy, kňazi i biskupi a opätovne im musela všetko vyrozprávať. Jedni sa dívali na Bernadetu ako na sväticu, chceli sa jej dotýkať, chceli, aby brala na ruky ich deti. Iní prichádzali iba zo zvedavosti. Našli sa aj takí, čo sa pokúšali odstrihnúť si kúsok z jej šiat na pamiatku. Takýchto hneď prísne zahriakla: — Prosím vás, nebuďte hlúpi! O svojich zjaveniach rozprávala jednoducho, bez divadelného pátosu. Hoci za ňou chodilo toľko sveta a niektorí ľudia o nej hovorili « naša svätica », Bernadeta ostala veľmi skromná. Chodila i ďalej do školy a doplnila si tak základné vzdelanie. Sestričkou Navečer 3. júla 1866 Bernadeta sa lúči s jaskyňou. Oči plné sĺz upiera na bielu sochu a žalostne volá: — Ó, Matka moja! Akože ťa len zanechať? Zbohom, milá jaskyňa... Hlas, ktorý ma kedysi pozýval k tebe, teraz ma pobáda, aby som sa stala svätejšou, dokonalejšou. Idem do kláštora... zbohom, jaskyňa! Bola si mojím rajom. 7. júla 1866 Bernadeta prišla do Nevers, útulného mestečka na rieke Loire v strednom Francúzsku. Večer vstúpila do kláštora Milosrdných sestier z Nevers, ktoré sa venovali vyučovaniu detí a ošetrovaniu chorých. Niekoľko dní po príchode ju požiadali, aby na uspokojenie zvedavosti sestier a noviciek podrobne vyrozprávala pred celou komunitou históriu zjavení. Urobila to so zvyčajnou jednoduchosťou a presnosťou. Na konci dodala: — Daktorá z vás sa možno spýta, prečo si Panna Mária vyvolila práve mňa. Jednoducho preto, že v Lurde sa nenašlo biednejšie a nevzdelanej- šie stvorenie, ako som ja. Všetky poslucháčky ostali veľmi dojaté. Bolo to však posledný raz, čo Bernadeta rozprávala o svojich zjaveniach. Otec biskup Forcade ako aj hlavná predstavená dôrazne žiadali, aby sestry a novicky nikdy viac sa nespytovali Bernadety na jej zjavenia. A tak Bernadeta mala pokoj. O dva týždne napísala svojim rodičom: « Už som sa vžila a som veľmi spokojná. » Príprava na odchod 25. októbra 1867 Bernadeta zložila sľuby do rúk biskupa v Nevers. Odteraz sa bude volať Mária Bernarda. Jej zdravie bolo také chatrné, že jej nemohli zveriť nijaké stále zamestnanie. Hlavná predstavená sa raz vyslovila: « Sestra Mária Bernarda nie je súca na nič. Preto si ju ponecháme v Nevers a bude pomáhať sestre ošetrovateľke. » Na nič súca Mária Bernarda bola vzornou ošetrovateľkou. Pokojná, trpezlivá, plná horlivej starostlivosti a nezvyčajnej nežnosti stala sa anjelom každej chorej spolusestry. No čoskoro choroby, ktoré ju trápili za detstva, sa zhoršovali a pripútali ju na lôžko. Trpí a modlí sa. Pracuje koľko môže, ihlice sa len tak blýskajú 11 [pageend11]v jej vychudnutých prstoch. Rada maluje a živými farbami kreslí obrázky Božského Srdca. Keď ju nahovárajú, aby použila vodu z lurdskej jaskyne, ktorá uzdravuje mnohých chorých, Mária Bernarda odpovedá: — Presvätá Panna chce, aby som trpela. Pre nebo chcem podniknúť všetko, to je moja vlasť. Tam nájdem svoju nebeskú Matku. Zdravotný stav Márie Bernardy sa čoraz viac zhoršuje. 28. marca 1879 dostáva pomazanie chorých. Vo veľkých bolestiach často ju počuť opakovať: « Som ako obilné zrno medzi mlynskými kameňmi. Ježiš môj, ako ťa milujem! » 16. apríla 1879, popoludní. V snahe zmierniť jej astmatické záchvaty posadia Máriu Bernardu na pohovku pred otvorený kozub, v ktorom horí oheň. Na okraj kozuba postavili sošku Panny Márie a vedľa zažali sviecu. O jednej popoludní Bernarda zvolá: — Ach, videla som ju! Aká bola krásna! Musím sa ponáhľať, uvidím ju zas! O tretej popoludní úzkostlivo vzdychá: — Bože môj, Bože môj! Jedna zo sestier sa začne modliť Zdravas Mária. Keď príde k slovám: « Svätá Mária, Matka Božia », Bernarda pokračuje: — Pros za mňa úbohú hriešnicu, úbohú hriešnicu... A zomiera. Má iba tridsaťpäť rokov. Pochovajú ju v kláštornej kaplnke zasvätenej sv. Jozefovi. Bernadeta na oltári Roku 1908 biskup z Nevers otec Gauthey ustanovil komisiu, ktorá preskúmala život a čnosti Ber- nadety Soubirousovej. Po skončení diecézneho procesu všetok materiál poslali do Ríma. Roku 1923 pápež Pius XI. osobitným dekrétom uznal hrdin- skosť Bernadetiných čností. 14. júna vo Svätom roku 1925 pápež Pius XI. vyhlásil Bernadetu za blahoslavenú a 8. decembra 1933 vyhlásil ju za svätú. Zástupy pútnikov, ktoré sa poberajú do Lurdu, zastavujú sa v Nevers, aby si od Bernadetv vyprosili milosť ochotne prijať v Massabielskej jaskyni nebeské dary, ktoré tam nepoškvrnená Panna rozdáva. Z malej urny, ktorá je skoro za kostolnými dverami, Bernadeta akoby ešte stále vravela: ■—- Som ako obyčajná metla, ktorú po použití odkladajú do kúta za dvere a ktorá je spokojná, že je tam v kúte zabudnutá. V Lurde čaká tá, ktorá je Matkou všetkých. Tá, ktorú som videla bosými nohami dotknúť sa zeme, ostala navždy medzi nami. Chce pozhŕňať všetko to, čo sa nazýva ľudskou bolesťou, biedou a nádejou, a chce, aby sa všetka ľudská bieda stretla s nekonečným Božím milosrdenstvom. Andrej Pauliny NOVÁ SLOVENSKÁ HYMNA Slovák k sláve kým prebil sa, veky prešli ako sen, tisíc rokov nestratil sa, z rúk nepustil túto zem! Videl svätých vierozvestcov, videl padnúť Pribinu — hej, slovenských svetobežcov tieto hory, tieto viesky ešte k srdcu privinú! Uprav, Bože, cesty žitia, Slovák pôjde po svojom, pekiel zloby keď ho schytia, prak Tvoj: jeho nástrojom! V viere otcov vytrváme, tu Ta náš spev zvelebí, za slobodu život dáme, len v potomstve, len v potomstve žehnaj nás, Boh na nebi! Nebudem o milosť prosiť otrocky a bez zeme, svoje siať a svoje kosiť: vládu do rúk vezmeme! V viere otcov vytrváme, tu Ta náš spev zvelebí, za slobodu život dáme, však v potomstve, však v potomstve žehnaj nás, Boh na nebi! Valentín Beniak v zbierke Druhá vigília. 12 [pageend12]JOŽKO VNUK ZÍSKAL PRVENSTVO V AUSTRÁLSKEJ TELEVÍZII Pán František Vnuk, slovenský univerzitný profesor v Austrálii, cenný vedecký pracovník, bystrý novinár a neohrozený obranca práv Slovákov, má osem detí: päť dcér a troch synov. Šestnásťročný syn Jožko, ktorý pred niekoľkými rokmi strávil medzi našimi študentami v Ústave sv. Cyrila a Metoda v Ríme, niekoľko mesiacov, aby sa podučil slovenskej reči, získal v minulom roku prvenstvo v celoštátnom kvíze austrálskej televízie. Toto je vlastne už po druhý raz, čo sa Jožko « blyskol » na televíznych súťažiach. Už v roku 1976 získal prvú cenu na televíznej súťaži. Vlani IBM AUSTRALIA vypísala súťaž z matematickej oblasti elek- trointegrátorov (elektronkových počítacích strojoch). Vyžadovala sa znalosť, akú majú mať maturanti stredných škôl, schopní riešiť úlohy vyššej matematiky. Na súťaž sa prihlásilo 230 študentov z päťdesiatich škôl. Víťazom kategórie starších stal sa Jožko Vnuk, absolvent Blackfriars Priory School, bývajúci v Broadview. Nášmu výnimočne nadanému slovenskému študentovi venovali v júni minulého roku osobitné články aj niektoré austrálske denníky, ako The Australian, The Advertiser, The News. Novinárovi posledného denníka, na otázku čím chce byť v budúcnosti, náš Jožko odpovedal: « Po skončení univerzitných štúdií chcem ešte študovať teológiu a stať sa kňazom dominikánom ». Na otázku, prečo? Jožko odpovedal: « Už roky na to myslím. Sám neviem prečo, ale čosi ma k tomu ťahá. » Keď prišla do reči matematika, Jožko odpovedal: « Myslím, že to prichádza celkom prirodzene. U nás je to v rodine. » Srdečne blahoželáme Jožkovi Vnukovi k jeho úspechom a prajeme mu, aby sa mu vyplnili všetky jeho životné túžby. Srdečne pozdravujeme celú rodinu. Slovenská rodina v šírom svete PRVÉ SVÄTÉ PRIJÍMANIE Dňa 18. decembra 1978 boli sme svedkami prvého prijímania. Malú a milú Valériu Colombino sprevádzal od vchodu k oltáru celebrant. Sestričky, ktoré nám dávajú k dispozícii svoju kaplnku na Avenide Belgrano 1436, vyzdobili najmä oltár a kľakadlo. Mnohí prítomní nevedeli opanovat’ svoje dojatie a nevedeli ani zadržať slzy, ktoré sa im potom skotúľali dolu tvárou. Otec Pavlovic sa v homílii obrátil nielen na pospolitosť, ale aj na prvopri- jímajúcu, pričom zdôraznil význam tohto náboženského úkonu. Nemôžeme nepripomenúť, že malá Valéria patrí do štvrtej slovenskej generácie v Argentíne. Najväčšiu zásluhu na zachovaní náboženského ducha v rodine má jej babička pani Pulmanová, členka výboru Slovenského katolíckeho spolku. Slávnosti sa zúčastnil aj pradedko Valérie pán František Valent, ktorý s radosťou a hrdosťou sprevádzal svoju pra- vnučku. Rodina Valentová pochádza z Kremničky a zachová si dedičstvo otcov aj v ďalekej cudzine. Doma dala Cirkvi viacerých kňazov. Do jej príbuzenstva patrí aj Otec Černaj, duchovný slovenskej misie v Austrálii. — Aj touto cestou pozdravujeme Valériu a jej príbuzných a želáme jej radostnú cestu kresťanským životom. H. K. ZLATÁ SVADBA Páni manželia Bokorovi Imrich a Mária oslavili päťdesiate výročie svojho manželstva. Bolo to 12. januára 1979, keď naši jubilanti sa predstavili pred oltár, aby sa poďakovali Bohu za prijaté milosti. Účasť na omši a pristúpenie k sviatostiam sú veru najprimeranejším spôsobom poďakovať sa Pánu Bohu. — Ich dcéra Rózika s manželom Františkom sa postarali aj o ďalší bod programu mimo kostola. Manželia Bokorovi patria takmer k prvým slovenským prisťahovalcom do Argentíny. Pán Imrich je dobrý národovec a pracovník v tunajšom Kultúrnom spolku, kým jeho pani manželka Mária bola dlho výbornou členkou a pracovníčkou v Katolíckom spolku. Aj oni mali v rodine kňaza menom Jozefa Bokora, ktorý bol prvým slovenským provinciá- lom saleziánov. — Naši jubilanti sa tešia dobrému zdraviu a zo srdca im krajanský želáme, aby ich Pán Boh zachoval dlho na radosť a na príklad potomkom a krajanom. Slovenský katolícky spolok ich n,enechá bez modlitieb. H. K. ZO SEVERNÉHO NEMECKA Naši krajania v severnom Nemecku zaslali otcovi biskupovi dr. Hengsbachovi do Essenu pozdravy a blahoželania k 25. výročiu jeho biskupskej vysviacky. O- tec biskup poďakoval osobným listom a vyjadril radosť najmä nad cyrilometodskou medailou. 13 [pageend13]Krajania z Dortmundu a okolia konkretizujú svoj vzťah k našim slovenským misionárom. Otcovi Škorčíkovi, saleziánskemu misionárovi v Zaire (býv. Belgické Kongo), chcú pravidelne posielať šatstvo a najmä lieky. Prvé zásielky už prišli a otec Škor- čík napísal svojim dobrodincom: « Neviete si predstaviť koľkým ľuďom ste vašimi darčekami urobili radosť. » Náboženská obec sv. Františka v Dortmund-Scharnhors hodlá aj tohto roku usporiadať SLO- WAKEN-TREFF DO ’79. Bude sa konať v tradičnom čase v polovici októbra (12.-14. okt.). Nad tématikou konkrétne rozmýšľajú predseda ÚSKI dr. Gunčaga a prof. Perichta (Saarbrücken). — gv — BRAT BARTOLOMEJ VO VEČNOSTI V nedeľu 11. marca 1979 zomrel v Ríme rehoľný brat Bartolomej Ján Kačvinský zo Spoločnosti Božieho Slova. Nebohý sa narodil 17. septembra 1904 v Levoči. Vyrástol však v Janovciach pri Poprade. Ako mladík vstúpil do misijnej spoločnosti verbistov. Na Slovensku pôsobil za krátky čas v Nitre, v Štiavniku a vo Vidinej. Roku 1938 bol preložený do generálneho domu v Ríme, kde obetavo a usilovne pracoval v záhrade a v obuvníckej dielni. Pohreb bol 13. marca odpoludnia. Na poslednej ceste odprevadili zosnulého spolubratia a viacerí Slováci žijúci v Ríme. Zo života SÜSCM v Ríme • V polovici februára objavil sa v našom kruhu dr. Ignác Zdenka, vedúci katalógu vo Vatikánskej bibliotéke. Po operácii potreboval aj zotavenie, a vybral si našu spoločnosť. — Vo verejnosti je známy aj pod básnickým menom Vesnin. Z krajanského srdca mu želáme dobré zdravie, aby nás mohol ešte dlho reprezentovať na svojom pôsobisku. • Mladí dávajú prednosť prestávkam a oddychu od kníh na voľnom vzduchu. No počasie najmä na jar a v jeseni nás naženie do miestnosti, ktorá dňa 22. februára zbohatla o jeden pekný kus nábytku. Volá sa biliardový stôl. — Ďakujeme láskavým a pozorným dobrodincom a modlíme sa za nich. Želáme im, aby mali aj nasledovníkov. • Poslednú fašiangovú nedeľu mali sme doma film Arrivano carri armati — Prichádzajú tanky. —■ Pre nás mal film vyššie zameranie: výchovu k pokoju. Prítomnosť tankov, aj keď je to len na kinovom plátne, vzbudzuje túžbu po pokoji. • Na fašiangový utorok vždy nám niečo odpadne zo školy. Aspoň jedna hodina. A keď je to hodina z tých ťažších, aká je to úľava! — miesto nej máme hodinu poklony pred Sviatostným Spasiteľom. Odprosujeme ho za urážky, ktorých sa mu dostáva od tých, ktorí by ho mali len a len milovať. • Večer prevládla zábavná atmosféra a nálada. Naša divadelná garderóba prepožičala svoie málo užívané kostýmy, v ktorých mládež defilovala pred vážnejším publikom nášho domu. — Aj takto sa pestuje umelecký vkus a zmysel pre nevinnú radosť. • Február sme zakončili Popolcom. Tento obrad poznáte. Aj jeho hlboký význam a výzvu k pokániu, k obráteniu, k duchovnej obnove. Nám však hovorí aj iné pravdy a vnuká iné myšlienky. Či ľudská priazeň, oslava a obdiv sa často nemenia na popol ako palmy Kvetnej nedele?... • Marec sa predstavil dosť chladne, ale čoskoro oteplel, zvrúcnel. Záhrada je už plná kvetu a vtáčieho spevu. Tretiu známku jari vidia predstavení aj vo zvýšenej nespratnosti mládeže. A- koby sa bránila proti včelám, ktoré preletujú — z kvetu na kvet. • Krotivým a utišujúcim prostriedkom na túto nespratnosť je pobožnosť krížovej cesty, ktorú si konáme s uzobraním a pozorne. Účasť na bolestiach a utrpeniach Pána Ježiša je prípravou na oslavu a na účasť na jeho zmŕtvychvstaní. LETNÉ TÁBORY MLÁDEŽE 16. júla - 4. augusta 1979 1. Veková skupina 7-12 rokov: Casa Santa Rita Lido Santa Rita Via Bolzano, 10 I - 00040 ARDEA Tel.: 06 - 9150291 2. Veková skupina 13-16 rokov: Colonia Suore Patrocinio San Giuseppe Lungomare delle Sirene, 113 I - 00040 TORVAIANICA Tel.: 06 - 9157006 Podrobnejšie informácie u slovenských misionárov. 14 [pageend14]Základné skúseností dieťaťa sú takého významu, že usmerňujú nielen jeho duševný život, ale i život viery v spoločenskej a náboženskej oblasti. Dieťa prežíva svoje skúsenosti predovšetkým v rodinnon prostredí a preto medzi čisto ľudskými vzťahmi dieťaťa k matke a otcovi z jednej strany a vzťahom k Bohu z druhej, je istá príbuznosť. Z výchovného hľadiska je skúsenostné « prežívanie » matky a otca v rodine podmienkou viery. Tvrdenie, že malé deti sú natoľko zaujaté svojím vzťahom k rodičom, že ešte nepociťujú potrebu Boha, je do istej miery o- podstatnené. Rodičia sú prvými « bohmi » dieťaťa, ak sa to dá takto povedať. Trojročný chlapček, ktorý ešte nepochopil význam slov, spojených s prežehnaním sa, takto si ich pozmenil: « V mene otca i matky. Amen». Tieto slová zodpovedali skúsenosti jeho mladého života lepšie, než formula kresťanskej tradície, ktorú ešte nechápal. Matka a otec sú pre dieťa predstaviteľmi Boha, a to nielen preto, že sú preň « všadeprítomní », « vševediaci » a « všemohúci », ale najmä preto, že dieťa vie — nie z premyslenia, lež zo životnej skúsenosti — že od rodičov závisí na každom kroku. Rodičia teda svojím postavením preberajú symbolickú funkciu v živote svojho dieťaťa: značia preň omnoho viac než v skutočnosti sú a zmôžu. A hoci sa niekedy vzdávajú tejto funkcie matky a otca, dieťa ich neprestane vyhľadávať. A nielen dieťa! Matka je symbolom osoby, ktorá obopína celý život dieťaťa, je mu vždy na dosah a vnáša doň starostlivosť, ochranu, pokoj. Matka to je istota, dôvera, potecha. Všetky tieto symbolické funkcie vyvierajú zo životnej spätosti dieťaťa s matkou už v jej lone a sú odtienkami tejto spätosti. Nakoľko sa však dieťa rodí zo ženy a muža, iba prispením oboch sa ono stáva naozaj človekom. Otec je osoba, ktorá do istej mie- v mene otca i matky. Amen! ry rozbíja pôvodné životné spojenie dieťaťa s matkou. Dalo by sa teda azda vyhranene povedať, že otec si musí postupom času privlastniť, adoptovať dieťa svojej ženy. Vo výchovnom procese je otec spätý s dieťaťom a zasahuje do jeho života iným spôsobom ako manželka-matka: on je totiž symbolom moci a právomoci; jemu pripadá zástoj viesť a riadiť rodinný celok. Každodenný styk dieťaťa s rodičmi je základnou školou viery; v nej sa učí prvé lekcie. Lebo veď ako môže dieťa dospieť k dôvere v Boha, ak sa nenaučí dôverovať ľuďom a neskúsi cenu ozajstného spoločenstva už v rodinnom kruhu? Ako možno očakávať, že uverí v Božie milosrdenstvo, ak nezažilo medzi rodičmi úprimné vzájomné odpustenie, ktorého ovocím je jednota a porozumenie? Neraz sa dospelý človek nevie vyšvihnúť k dôvernému styku s Bohom, hoci je tento zložkou viery. Takýto stav máva zväčša korene v skorom detstve, ak v rodine nevládla vzájomná dôvera. Prežívanie prvoradých vzťahov v rodinnom prostredí môže byť úrodnou pôdou pre styk dieťaťa s Bohom; no ak sú rodinné vzťahy v rozháranom stave, môže byť kamenistým úhorom. Nech už dieťa prežíva čokoľvek, hlboko v srdci cíti pálčivú túžba za istotou, bezpečnosťou, za tým, čo podporuje jeho sebadôveru a zaručuje hodnotu jeho osoby. To všetko dieťa prežíva náladovo aj vtedy, keď rodinné okolnosti sú neuspokojujúce, ba aj vtedy, keď tieto smerujú k pólu, ktorý je v. rozpore s týmito túžbami. Podajedni vyjdú víťazne z tohto rozporu zažitého v detstve, a to tým, že začnú skôr-neskôr vášnivo hľadať Boha práve preto, že smäd a hlad ich srdca neboli ani náznakovo uhasené. Iní zas odmietajú obsah viery primeraný tejto túžbe, ba vedome sa stávajú ateistami a agnostikmi. Vzťah medzi roz- háranosťou rodinného života a rastúcou neverou nie je číra náhoda. Rodičia sú pre dieťa prví a najdôležitejší predstavitelia Boha, či už to vnútorne a vedome prijímajú alebo nie. A predsa dieťa nemôže spoznať Boha podľa pravdy, prijať ho a sa mu dôverne oddať, ak sa v jeho srdci neprebudí a neroznieti istota, že Boh je zároveň bytosť odlišná od rodičov, že Boh je v každom ohľade bytosť hlbšia a tajomnejšia než sú rodičia. Nezáleží teda iba na tom, aby dieťa presvedčivo zažilo lásku a všestrannú starostlivosť rodičov, ale záleží aj na tom, aby sa v príhodnom čase začalo 15 [pageend15]odpútavať v zdravej miere od tejto základnej závislosti. « Jedného dňa — mal som asi 6 rokov — prišiel otec domov a rozpovedal matke istú udalosť. Počul som to i ja. Keď dohovoril, bol som jeho výpoveďou ohúrený. Najprv som si povedal, že to nie je pravda; no pomaly sa ma zmocňovalo presvedčenie, že môj otec nie je vševediaci, za akého som ho doteraz považoval. V mojich očiach takto stratil otec nadľudské postavenie a stal sa iba človekom ». Vieru si nikto nezískava samo- by tne; viera nie je výsledkom prirodzeného rastu a vývinu. Čosi vznešenejšie než číro ľudské úsilie musí tu zasiahnuť a zapôsobiť. Viera sa obyčajne podnecuje na viere rodičov, i keby rodičia výslovne pre tento cieľ nepracovali. No najpôvodnejším a najrýdzejším prameňom viery je láska Božia, ktorá sa zračí hlavne v živote Ježiša Krista, presýteného touto láskou. Tento život, jeho obsah a význam, jeho dar človekovi dávajú viere dokonalú plnosť a nadprirodzené zameranie. Božie slovo, slovné vyjadrenie života Ježiša Krista je zrno, schopné zapustiť korene v pôde človenčen- stva. Ľudské srdce túži za spravodlivosťou a láskou, ktoré v daných konečných rozmeroch nájsť nemôže. Zdravý vývin, dobré rodinné podmienky a náboženská výchova sú žiadúcou prípravou na zúrodnenie pôdy, do ktorej zrno Božej lásky zasiate rastie obdivuhodným spôsobom. Ondrej Podhorský SVD MÁRIA PAROVSKÁ DE MAGUTH list matky Hneď na začiatku svojich riadkov, vás moje milé deti prosim, nesmúťte za mnou. Pán Boh ma povolal k sebe a ja sa s radosťou vraciam do otcovského domu. Moje materinské srdce by si prialo žiť s vami stále, ale táto túžba je neuskutočniteľná. Život má svoje zákony; všetko je pominuteľné, nič na svete nie je večné, iba Pán Boh a náš posmrtný život. Nebojte sa, ja budem žiť ďalej vo vás, vo svojich vnú- čatách, a tak ďalej až do poslednej kvapky krvi v našich potomkoch. Nechcem veľa rozoberať môj a váš život. Chcem sa iba poďakovať Pánu Bohu, že držal stále nad nami svoju otcovskú ruku. Aj vtedy, keď sme museli opustiť našu drahú vlasť a ostali sme bez ničoho, doslovne, bez ničoho. S Božou pomocou sme sa dopracovali k novému postaveniu. Môj drahý manžel a váš drahý otec nás už dávno opustil. Vtedy sme sa ešte topili v dlžobách, takže on si nič nemohol dopriať vo svojom živote. Ži! skromne a len pracoval a pracoval, aby ste vy mohli žiť v pokoji a bezstarostnosti. Vybudoval menši podnik, ktorý je najkrajším pomníkom jeho otcovskej lásky k nám. Všade vidieť stopy jeho pracovitých rúk a bystrého umu. Ako sa tešil na ani, keď všetko bude dokončené a bude si môcť trochu odpočinúť. Často sme o tom rozprávali a snívali sme, ako sa na staré kolená budeme môcť tešiť z povedomia, že sme dobre pripravili svoje deti pre život. Áno, drahé deti, vy ste náš najcennejší a najväčší poklad, vy troje našich deti. Vy ste boli vždy našou radosťou, oporou a vyplnili ste aj môj život, keď čierna zem pohltila drahého manžela. A potom sa radosť rozmnožila príchodom na svet troch zlatých vnúčat. Ony sú ako malé ružové púčky na strome našej rodiny. Som veľmi rada, že tak často spomínate na drahého otca a často sa pýtate v podniku a v iných situáciách, ako by to bol urobil váš otec, ako by sa on bol zachoval v podobných situáciách. Aj ja vás mám všetky tri deti veľmi rada. Poznám vás dobre. Poznám vaše charaktery. Každý z vás je osobitný, rozdielny, ale koreň je ten istý, dobrý, plný súcitu. Musím sa vám priznať, že nebolo ľahké vás vychovávať. Koľkokrát som sa cítila nesúca, neschopná vám pomôcť v pravom čase. Často bolo veľmi ťažké vás porozumieť, mnoho ráz som videla veci v inom svetle a nemala som odvahu vám to povedať. Mlčala som, aby som vás neurazila. Hoci 16 [pageend16]som sa navonok ukazovala silnou a odhodlanou, v duši som trpela niekedy agóniu. Všetky svoje bolesti a útrapy som pochovávala na dne srdca a potom som všetko vkladala do rúk Božích a do rúk Presvätej Matky. Vždy som sa riadila jednoduchou životnou kresťanskou filozofiou: byť vždy oddaná Bohu, prijímať denne jeho svätú vôľu, ďakovať mu za jeho dobrodenia a nereptať, keď pošle na nás aj skúšky. A toto vám chcem odporúčať ako svoj duchovný testament: buďte vždy dobrými kresťanmi a nebojácnymi svedkami Kristovej viery vo svete. Nehanbite sa za svätý kríž, modlite sa, lebo všetko nám dáva dobrotivý Pán Boh. Milé deti, ďakujem vám za všetku lásku, čo ste mi preukázali, za všetku oddanosť, ktorou ste ma zahrnovali. Môžem vám spokojne povedať, že som sa nikdy necítila opustenou, ani po smrti drahého manžela. Neviem, čo by som dala za to, vidieť vás ešte raz malých a žiť ten istý život, čo sme prežili. Žite medzi sebou vo svornosti a v láske, aj keď ja už nebudem môcť sledovať váš život. Neopúšťajte sa nikdy, ani v zlých ani v dobrých chvíľach. Žite životom čestným a spravodlivým, aby ste boli na slávu Bohu, Cirkvi a národu. Som rada, že budem odpočívať pri svojom manželovi na pokojnom cintoríne. A som rada, že náš zavše prídete navštíviť a porozprávať sa v duchu s nami. Do Božej lásky a ochrany vás odporúča vaša matka. ŽIVÁ VODA, KTORÁ HASÍ KAŽDÝ SMÄD Čo robí človeka veľkým? Čo ho pozdvihuje k zázraku stvorenia? Čo ho robí príjemným v Božích očiach? Čo robí človeka silnejším než celý svet? Čo ho robí slabým, slabším než dieťa? Čo robí človeka tvrdším než skala? Čo ho robí mäkkým, mäkším než vosk? Láska! Čo je zo všetkého najstaršie? Láska! Čo prežije všetko? Láska! Čo možno vziať a čo zároveň všetko berie? Láska! Čo možno dať a čo všetko dáva? Láska! Čo je nehybné, keď sa všetko kolíše? Láska! Čo poteší, keď všetka potecha zlyhá? Láska! Čo pretrvá, keď sa všetko zmení? Láska! Čo ostane, keď sa všetko pominuteľné pominie? Láska! Čo vydá svedectvo, keď proroctvá umlknu? Láska! Čo osvieti, keď doznejú temné reči? Láska! Čo sa nikdy nezmení, aj keď sa všetko zmení? Láska! Sören Kierkegaard « Trost der Ewigkeit » 17 [pageend17]Zo Slovenska Každý z nás sa rodí ako ateista Pod týmto titulom uverejnila dňa 14. februára 1979 bratislavská Pravda článok Petra Jágrika z Brvnišťa. Citujeme z neho: « Každý človek sa narodí bez svetonázoru. Takým som sa narodil i ja, síce v katolícky založenej rodine, avšak v tomto úplnom nevedomí bol môj duševný život a vývoj zachytený do osídiel viery pokrstením, čo sa hádam prieči aj samotnej kresťanskej náuke o slobodnej vôli osobnosti. Vzniká otázka, ako sa môže dieťa slobodne duševne vyvíjať, keď ešte nevníma svet, a už v útlom predškolskom veku musí odriekať modlitby. Mám v živej pamäti, čo sa všetko odohrávalo v mojom detskom vedomí, keď každé ráno, na poludnie i pred spaním, pred jedlom i po ňom som sa musel modliť, odriekať citáty, ktorým som nerozumel, pričom som myslel zvyčajne na iné veci... » Jágrikovi citujeme z článku, ktorý uverejnila Pravda, dňa 8. februára 1979: « Učiteľky materských škôl pracujú s deťmi vo veku od 3 do 6 rokov. Podľa psychológie je to najdôležitejšie obdobie vo vývine človeka, pretože všetko, čím sa dospelý človek zaoberá, vstupuje už tu do okruhu detského záujmu a činnosti, už tu sa kladú základy budúcich vlastností človeka. Preto je také dôležité, aby výchova správne a všestranne podchytila práve tento prvý rozlet dieťaťa k samostatnosti — ak cieľom komunistickej výchovy má byť všestranne rozvinutá a všestranne oslobodená osobnosť, nový človek — budovateľ komunizmu. » Nuž to, keď rodičia, ktorí majú prirodzené právo na výchovu svojho dieťaťa a teda aj právo vychovávať ho nábožensky, považuje Jágrik za znásilnenie slobody dieťaťa. — Ale keď učiteľky v materských školách, teda v predškolskom veku, vychovávajú deti ateisticky a to proti vôli rodičov — to nie je podľa neho znásilnenie osobnej slobody. Že rodičia ho učili citáty, ktorým nerozumel? A hádam si namýšľa, že deti v materskej škole rozumia všetkým tým básničkám o Leninovi, výkladom o marxisticky chápanom svete? Ďalej napísal Jágrik: « Uviedol som, že každý človek sa narodí ako ateista, iba cirkev si ho pokrstením v úplnej nevedomosti zaradí do svojich radov... » Ako to? Veď na začiatku článku napísal, že každý človek sa narodí bez svetonázoru! Komunizmus a jeho integrálna zložka ateizmus je predsa svetonázor. Nuž Jágrik si šliape na jazyk. Škoda, že nenapísal, aký ateista sa narodí každý človek, buržoázny alebo bojovný marxisticko-leninský? Jágrik ďalej napísal, že vo viacerých prípadoch zosnulého občana ateistu pozostalá rodina dala pochovať s cirkevným obradom. « Teda kult náboženstva sa vnucuje nemluvniatku, ba i zosnulému. Zamyslime sa nad tým, či sa tu rešpektuje slobodná vôľa človeka. ». Ja by som mal tiež návrh. Zamyslime sa nad tým, či sa v prípade tých zosnulých rešpektovala ich slobodná vôľa keď ešte žili. Či práve preto, že bola ich vôľa znásilňovaná, nežili ako reďkovky: vnútri biele, navonok červené. A vtedy, keď sa už nemuseli báť, sami si priali cirkevný pohreb. A príbuzní naozaj majú čo povedať k tomu, aký bude pohreb — veď oni sú tam prítomní na pohrebe člena svojej rodiny, ktorý prejavil aj svoju poslednú vôľu, im, príbuzným. O vnucovaní kultu občianskeho pohrebu — by veriaci na Slovensku vedeli veľa čo povedať. Okresný zbor pre občianske záležitosti v Spišskej Novej Vsi napr. rozhodol, že v najbližších rokoch na Spiši pribudne 17 domov smútku. Tam sa uvidí, kto na koho robí nátlak. — aka — 18 [pageend18]Smutné správy Otec Ignác Juruš, kaplán, Vranov nad Topľou, mal dňa 16. novembra 1978 prehliadku bytu na tamojšej fare, pri ktorej mu príslušníci STB zabavili všetky knihy vydané Slovenským ústavom sv. Cyrila a Metoda v Time ako aj iné náboženské knihy (rozmnožované a pod.) spolu 120 kníh, magnetofónové pásky, magnetofón. Ešte v ten istý deň večer pri sv. omši o tom verejne povedal prítomným veriacim. Podotkol tiež, že tí, čo ako obyčajne sú v sakristii, nech si i toto jeho prehlásenie nahrajú na svoje magnetofóny, on nemá čo tajiť... Otec Timko, saleziánsky kňaz v Košiciach, mal dňa 16. novembra 1978 bytovú prehliadku, pri ktorej mu príslušníci ŠTB zabavili rôzne veci a náboženskú literatúru. Otec Formánek, jezuita, dôchodca mimo pastorácie, mal dňa 16. novembra 1978 vo svojom byte v Prešove domovú prehliadku, pri ktorej mu príslušníci ŠTB zabavili asi 200 kníh. Počas prehliadky mu prišlo zle, dostal záchvat a musel byť odvezený do nemocnice. Po návrate sa písomme odvolal proti tomuto nezákonnému postupu. V Kežmarku na jeseň 1978, tamojším deťom ZDŠ rozdala zástupkyňa riaditeľa súdružka Zva- rová, anonymné dotazníky, v ktorých boli rôzne otázky na náboženskú tému. Veľký rozruch vyvolali medzi zainteresovanými, keď napr. na otázku, kto je tvojím ideálom, sa objavili odpovede: Pán Ježiš, Ježiš Kristus a pod. Otázky boli tiež zamerané na zistenie, odkiaľ dieťa získalo poznatky o náboženstve. Iné otázky mali predznačené odpovede, ktoré bolo potrebné len zakrúžkovať, napr. keď ťa bolí zub, ideš k lekárovi, pomodlíš sa a pod. Po vyplnení dotazníkov prišli istí «páni», zavolali si učiteľku slovenčiny a žiadali ju, aby podľa písma identifikovala autorov odpovedí. Poslucháči pedagogických fakúlt na Slovensku, podľa všetkého obzvlášť spoľahliví, boli sústredení na inštruktáž o zisťovaní náboženskej výchovy najmenších detí. Potom v januári 1979 chodili po materských škôlkach (deti od 3-6 rokov) a zisťovali, čo vedia o náboženstve, kto ich to učí, s kým chodia do kostola, kto im hovorí o Pánu Bohu a pod. «NEDEĽNÉ PREDPOLUDNIA využívajú učitelia ZDŠ v Čiernom Balogu na organizovanie zaujímavých podujatí, odpútavajúcich žiakov od návštevy náboženských obradov. Sú to kultúrno- spoločenské podujatia, premietanie filmov, či vychádzky do jesennej prírody. Po niekoľkoročných skúsenostiach možno konštatovať, že sa im táto práca darí, žiaci aj v nedeľu radi prídu do školy. Nedeľné predpoludnia sú prínosom aj pre triednych učiteľov -— na spoločných mimovyu'coväcích podujatiach lepšie poznávajú svoje deti a môžu na ne účinnejšie pôsobiť. » (J. Malinčík, Čierny Balog- Jánošovka, Učiteľské noviny, 18.12.1978). Milena Lúštiková, riaditeľka ZDŠ v Březne, vyratúva spôsoby, akými môžu spolupracovať so školou Brigády socialistickej práce; jeden z nich formuluje takto: «Aktívne pomáhať pri svetonázorovej výchove, najmä pri organizovaní odpúta- vacích akcií v nedeľu. » (Učiteľské novinv, 23.11. 1978). Spectator V Ružomberku na tamojšej ZDŠ sa učí dva- násť-ročná Zuzka Šidová, ktorú pre jej nábožnosť vysmievajú pred triedou viacerí učitelia a učiteľky. Raz keď ju vysmievali, že sa modlí k Panne Márii a či vie, že « Panna Mária sa prespala », toto nebojácne, no na svoj vek pritvrdo skúšané dieťa, odpovedalo: « Myslíte si hádam, že je to vtipné. No nie je to vtipné, ani zaujímavé a vôbec nie pravdivé. » Po jej pokojnej odpovedi miesto očakávaného smiechu nastalo veľké ticho... 15. marca 1979 bola zverejnená prvá encyklika pápeža Jána Pavla II. REDEMPTOR HOMINIS (Vykupiteľ človeka). Encykliku napísal Svätý Otec v prvých týždňoch svojho pontifikátu a vlial do nej svoje city, svoje postoje a svoju vieru v Ježiša Krista, Spasiteľa ľudí. V budúcom čísle nášho časopisu prinesieme o encyklike obšírnejší referát. 19 [pageend19]ROZHOVOR S JÁNOM BELIANSKYM, VYDAVATEĽOM ČASOPISU SLOVAK HERITAGE (DEDIČSTVO SLOVÁKOV) 1. Pán redaktor, Slovak Heritage vznikol len nedávno, ale už sa stačil zaradiť na dôstojné miesto v rodine americkoslovenskýcb periodík. Kedy sa zrodila myšlienka tohto časopisu? Čo Vás viedlo k tomu, aby ste do pozoruhodného počtu slovenských novín v USA prispeli vydávaním nového časopisu vtedy, keď viaceré zanikajú a niektoré dožívajú? Myšlienka vydávania nového časopisu sa zrodila hneď po mojom druhom (1964) príchode do Detroitu. Popravde hovoriac, môj pôvodný úmysel bol vydávať informačný (anglický) bulletin pre americkú verejnosť. Zbadal som však, že i medzi nami tu v Michigane je istá medzera, ktorú jestvujúce slovenskoamerické časopisy nezaplňujú, preto som začal s časopisom pre Slovákov. 2. Slovak Heritage je dvojrečový «nezávislý mesačník»? Ako by ste charakterizovali Váš časopis? Aké je jeho poslanie? Poslaním Slovak Heritage je informovať čitateľov a tiež upevňovať a rozširovať slovenské národné povedomie. 3. Aké ciele ste si Vy ako šéfredaktor vytýčili? Aká je zásadná línia časopisu? Ciele? Aby každé číslo bolo lepšie od predchádzajúceho. Zásadná línia? Slovenská! Podľa tých, ktorí na vydávanie Slovak Heritage reagujú, mám dojem, že sú spokojní. Dosiaľ som dostal len dve záporné reakcie. 4. Dvojrečovosť Slovak Heritage akisto umožňuje aj mladšej generácii podieľať sa na tvorbe časopisu. Aký pomer zaujíma voči Vašim snaženiam mladá slovenská generácia, ktorá sa narodila už v USA a tam vyrástla? Preja' vila svoj záujem o periodikum? Mám dojem, že záujem u generácie narodenej v USA je aspoň toľko pozitívny, ako u tých, čo sa narodili na Slovensku. Na tomto mieste azda nezaškodí spomenúť, že väčšina odberateľov Slovak Heritage nevie alebo vôbec, alebo hovorí len veľmi slabo po slovensky. 5. Aký náklad má Váš časopis a koľko máte odoberateľov? Aké je finančné zaokrytie časopisu? Priemerný náklad časopisu je 550 výtlačkov. Niektoré čísla však vyšli až v 2000-3000 náklade. Časopis je stratový. 6. Aký je vzťah Slovak Heritage k ostatnej slovenskej tlači v zahraničí? Myslíte, že bude možné udržať súčasný stav aj v budúcnosti, alebo sa situácia podstatne zmení? Vzťah Slovak Heritage k ostatnej slovenskej tlači v zahraničí je pozitívny. Napríklad, podľa môjho názoru, keby sme nemali Slobodné Slovensko, Horizont, Slovenské hlasy z Párna alebo Most, museli by sme tieto vytvoriť. Myslím si, že bude nielen možné udržať tento stav, ale že toto pole sa dá ešte i rozšíriť. Ako? Každý z nás sa musí stať apoštolom slovenského tlačeného slova. 7. Slováci v zahraničí vydávajú pomerne veľký počet novín a časopisov. Ktorý z nich považujete za najlepší a prečo? Myslíte, že by Svetový kongres Slovákov mal vydávať vlastný časopis? Za päť najlepších publikácií v zahraničí považujem: Slovenské hlasy z Ríma, Horizont, Most, Slobodné Slovensko a Slovenský štít. Nemyslím, že by Svetový kongres Slovákov mal vydávať svoj vlastný časopis. Vydáva na reprezentačnej úrovni svoj Bulletin SKS, ktorý je prístupný každému, kto má úprimný záujem o slovenský život. Skôr by mal SKS vydávať informačnú službu v cudzích rečiach. 8. V čom vidíte poslanie slovenskej tlače v zahraničí? Ako som už povedal: informovať slovenských čitateľov a sceľovať a rozširovať slovenské národné povedomie. 9. Ako sa dívate na aktivitu Slovákov v zahraničí? Čo je v nej kladné a čo neuspokojivé? 20 Slovak heritage Dedičstvo Slovákov [pageend20]Aktivita Slovákov v zahraničí by mala byť vystupňovaná hlavne v týchto úsekoch: Mládež — za každú cenu zachrániť slovenskú mládež pre slovenský národ tým, že rodičia budú vychovávať svoje deti v národnom duchu; že im budeme — jednotlivci a organizácie — pomáhať v ich štúdiách radou, pomocou a štipendiami; že ich budeme priťahovať do slovenských spolkov, organizácií a časopisov. Styk s cudzincami — musíme za každú cenu získavať priateľov pre slovenskú vec, ich priateľstvo kultivovať. Tých, ktorí sú nám pre akékoľvek príčiny neprajní, musíme sa usilovať pretiahnuť na našu stranu. Zahraničná tlač — musíme pozorne a pravidelne sledovať, čo o nás píše zahraničná tlač a okamžite reagovať tak na negatívne ako aj pozitívne informácie. Organizácia spojených národov — pri OSN musíme mať svojho «neoficiálneho » zástupcu. Táto úloha bezpodmienečne pripadá Svetovému kongresu Slovákov. Priatelia slovenskej knihy a časopisov — usilujme sa, aby v každej slovenskej rodine našla miesto slovenská kniha a slovenský časopis. Slovenská spolupatričnosť — dbajme o to, aby sa slovenská spolupatričnosť rozširovala, aby bolo v nás čím menej nenávisti a čím viac lásky jedného voči druhému: musíme si navzájom pomáhať. 10. Aké je Vaše politické krédo-. Slováka, Američana, Svetoobčana? Aká je budúcnosť Slovenska bez nás a naša budúcnosť bez Slovenska? Moje politické krédo? Slobodné a demokratické Slovensko, Slovenský štát v slobodnej a demokratickej Európe. Bodka. Ako americký štátny občan rád by som videl, aby politická sila, ktorá je dnes sústredená v rukách odborových únií, veľkokapi- tálu a komunikačných prostriedkov bola prinavrátená ľudu; to však záleží na ľude samom: musí sa starať viacej o verejné veci. Politické krédo svetoobčana? Aby bola spravodlivosť tam, kde tejto dnes vôbec niet, alebo len primálo. Naša budúcnosť bez Slovenska a budúcnosť Slovenska bez nás? My sa bez Slovenska — myslím tým na náš duchovný vzťah — stratíme. Slovensko nás potrebuje, ale prežije terajšie otroctvo i vtedy, keby sme sa mu odcudzili. Ďakujem Vám za rozhovor. Jozef M. Rydlo PRED STO ROKMI ZOMREL VEĽKÝ NÁRODNÝ DEJATEĽ Dr. ANDREJ RADLINSKÝ Pred sto rokmi, 26. apríla 1879 zomrel na fare v Kútoch Andrej Radlinský. Ranila ho mŕtvica. V pohrebnej reči Franko V. Sasinek povedal: « Radlinský tak žil, ako by nemal nikdy zomrieť — nad prácu pre svoj slovenský ľud nepoznal vznešenejší cieľ ». Táto naša životopisná črta chce byť vyjadrením vďačnosti nad vykonaným dielom v prospech slovenského ľudu a povzbudením pre všetkých, no najmä pre našu mládež, aby horlila za slovenskú kultúru, reč a ľud. Andrej Radlinský sa narodil 8. júla 1817 v Dolnom Kubíne v uvedomelej slovenskej rodine. Otec Andrej bol úradníkom a matka Alžbeta bola dcérou brata Antona Bernoláka. Po skončení gymnaziálnych štúdií v Ružomberku a v Kremnici, Radlinský odišiel na ďalšie štúdiá do Budína, kde mal na neho veľký vplyv Martin Hamuljak. Teológiu študoval vo Viedni. Po skončení teológie získal titul doktora filozofie na peštianskej univerzite. Počas štúdií venovali zvýšenú pozornosť jazykovede. Spočiatku účinkoval ako kaplán v Budíne, potom prešiel za kaplána do Zlatých Moraviec a od roku 1843 pracoval v Banskej Štiavnici. Zriadil nedeľné školy, organizoval spolky striezlivosti a staral sa o sociálne povznesenie ľudu. Roku 1847 sa zúčastnil na schôdzke Tatrína v Čachticiach a tam predložil latinský rukopis slovenskej gramatiky, ktorá sa mala stať spojivom medzi bernolákovčinou, štúrovčinou a bibličtinou. 21 [pageend21]Počas revolučných rokov Radlinský z obavy pred väzením opustil Slovensko a usadil sa vo Viedni. Spolupracoval s Jánom Kollárom. Keď začali roku 1850 vychádzať vo Viedni Slovenské noviny v staroslovenčine, ich redaktorstvom poverili Radlinského a Licharda. Radlinský chcel zabezpečiť staroslovenčine čo najväčšiu popularitu, preto v nej začal vydávať časopis Cyrill a Method. N roku 1850 dal tlačiť v Budíne prvé vydanie Nábožných Wýlewow, ktoré v menších doplnkoch a úpravách dosiahli až štrnásť vydaní. Na prelome päťdesiatych rokov Radlinského zamestnávala predovšetkým otázka jednotného spisovného jazyka. V októbri 1851 sa zúčastnil na dôležitej schôdzke Štúra, Hurbana a Hodžu s Palá- rikom, Hattalom a Závodníkom v Bratislave, na ktorej sa obidve strany dohodli na úpravách a spoločnom používaní slovenčiny a poverili Martina Hattalu vypracovať príručku tzv. opravenej slovenčiny. Radlinský sa už dávnejšie zapodieval myšlienkou založiť spolok, ktorý by medzi slovenskými katolíkmi rozširoval tlačené slovenské slovo. V Budíne sa zišiel prípravný výbor spolku, ktorý sa mal menovať Spolok sv. Vojtecha. Sám Radlinský vypracoval dva návrhy na jeho stanovy a ďalší návrh predložil zídenému výboru Andrej Caban. Prípravný výbor prijal jeden z Radlinského návrhov. Stanovy Spolku sv. Vojtecha podpísali nielen členovia výboru, ale aj mnohí významní národovci. Výbor predložil stanovy na schválenie cirkevnej vrchnosti v Ostrihome, ktorá ich odmietla s poukazom, že stačí Spolok sv. Stefana. Roku 1867 Radlinský navštívil všeslovanskú etnografickú výstavu v Moskve. Redaktor časopisu Magyar állam ho za to verejne napadol ako vlastizradcu. Radlinský obžaloval redaktora Lón- kaya pre nactiutrhanie. Ostrihomský arcibiskup Ján Šimor v snahe zahladiť ostrosť sporu prejavil ochotu schváliť stanovy Spolku sv. Vojtecha, ak Radlinský stiahne žalobu. Radlinský ochotne súhlasil a dosiahol schválenie stanov, ktoré potvrdila cirkevná i svetská vrchnosť. Zakladajúce valné zhromaždenie Spolku (asi päťsto účastníkov), ktoré sa konalo 14. septembra 1870 v Trnave, zvolilo Radlinského za čestného podpredsedu. Radlinský, keď videl korunované svoje túžby, utiahol sa z verejného života. Zdvojnásobnil však svoju publikačnú činnosť. Popri mnohých náboženských publikáciách vydal celý rad výborných učebníc pre slovenské ľudové školy. Už roku 1871 zostavil praktickú učebnicu pod názvom Školník, v ktorej vo forme otázok a odpovedí podával poznatky z astronómie, zemepisu, fyziky, prírodopisu, hospodárstva, ovocinárstva a včelárstva. Veľké úsilie prejavil Radlinský pri rozvoji slovenského chrámového spevu, nadväzujúc na prácu básnika Jána Hollého, aby slovenský ľud aj v oblasti cirkevnej piesne dostal umelecky hodnotné dielo. Preto zainteresoval na zostavenie spevníka básnika Tichomíra Milkina. Tak vznikol hodnotný spevník Wsseobecná Sbierka cirkevných katolíckych pesničiek slowenských (Viedeň 1874), ktorý dosiahol viacero vydaní. Andrej Jakubik RADOSTNÉ POSOLSTVO. Homiletická príručka na nedele a sviatky — rok A. Na vydanie pripravil Andrej Pauliny. Vydal Slovenský ústav svätého Cyrila a Metoda v Ríme. Strán 304, cena US S 3,50. Druhý vatikánsky koncil nástojil, aby sa veriacim pripravil čím bohatší stôl Božieho slova. Žiadal upraviť biblické čítania tak, aby sa za tri roky prečítali najdôležitejšie časti Svätého písma. Zrodili sa tak tri cykly biblických čítaní pri slávení svätej omše, cyklus A, B a C, čím sa položili aj väčšie požiadavky na kazateľov Božieho slova. Vydavateľstvo Slovenského ústavu svätého Cyrila a Metoda vychádza v ústrety kňazom a dáva im do rúk tretí zväzok homílií. Ide o homílie na biblické čítania cyklu A. Tým sa stáva dielo RADOSTNÉ POSOLSTVO úplné. Úplné aj v tom zmysle, že vo zväzku na rok A sú uvedené homílie i na tie sviatky, ktoré sa slávia aj keď pripadnú na nedeľu. Tieto sviatky majú osobitné čítania a vyžadujú si aj osobitné homílie. Ako v predchádzajúcich dvoch zväzkoch, aj v tomto zväzku pred každou homíliou je krátky exegetický rozbor svätopísemských úryvkov; pripravili ho Rafael Černý a Andrej Pauliny. Jednotlivé homílie vypracovali slovenskí kňazi v zahraničí. Po každej homílii je aj vhodný príklad. Máme nádej, že vydavateľstvo SÚSCM touto knihou prispelo k tomu, aby stôl Božieho slova pre slovenských veriacich bol naozaj bohatší. 22 [pageend22]Na kultúrnom poli KATOLÍCKY KALENDÁR JEDNOTA na obyčajný rok 1979. Ročník 82. Vydala Prvá Katolícka Slovenská Jednota. Zostavil Jozef C. Krajsa. Middletown, Pa„ 1979, str. 324. Tradičný kalendár sa nám predstavuje vkusnou farebnou obálkou, na ktorej je deva v slovenskom kroji. Úvodné články sú venované dvom významným udalostiam z roku 1978: dvojnásobnej zmene na pápežskom stolci (obsiahly článok A. Paulinyho o pápežovi Jánovi Pavlovi I. a tri menšie články od J. Kráľa, T. Masára a M. Lacku) a ustanoveniu slovenskej cirkevnej provincie (článok od T. Zúbka a od mons. D. Hrušovského). Nasledujú poučné články otca Pavla Bajana SJ, ktoré zostavovateľ zaradil do kalendára na počesť tohto dlhoročného spolupracovníka, ktorý zomrel v Afrike 10. augusta 1978. Hodno zaznamenať dokumentačný článok A. Záňa o Pápežskej misii pre slovenských utečencov v rokoch 1945-49, ďalej článok dr. M. Ďuricu o Pittsburghskej dohode z príležitosti 60. výročia jej podpísania a článok J. Kaššovica o vianočných obyčajoch v Bosáci. V druhej časti zaujímavým literárnym čítaním prispeli A. Pauliny, P. Klas, J. Smak, J. Zvonár-Tieň. Na konci kalendára je zoznam hlavných úradníkov Jednoty a zoznam slovenských katolíckych ústavov a farností v USA a v Kanade. — ml — KALENDÁR Slovenského kultúrneho spolku 1979, Buenos Aires, 250 strán. Obsažná publikácia vyšla z príležitosti päťdesiateho výročia trvania Spolku. Okrem rozličných referátov zo slávnostnej príležitosti je tu viacero článkov folkloristického rázu, niekoľko krátkych biografií, štúdia o Martinovi Kukučínovi a potom séria fotografií dokumentárnej hodnoty. — Zastúpená je tu aj múza príspevkami viacerých autorov. — Gratulujeme k výročiu, želáme veľa úspechov v ďalšej činnosti a zostaviteľom Kalendára vyslovujeme bratské uznanie. Anthony S. Sutherland: DR. JOZEF TISO AND MODERN SLOVAKIA. Published by the First Catholic Slovak Union, Cleveland, 1978, str. 141. Autor v úvode hovorí, že hoci Jozef Tiso zohral veľkú úlohu v moderných dejinách Slovenska, je o ňom iba málo literatúry. Zaznamenáva práce Konštantína Culena, Františka Vnuka a Milana Ďuricu. Odvtedy (1972) však vyšlo niekoľko novších prác, medzi nimi aj tri knihy: F. M. Schneider, Jozef Tiso - Katholischer Priester und Staatspräsident der Slowakei, Roma 1970; Lisa Guarda-Nardini, Tiso: una ter za proposta, Padova 1977; Ján Eliáš, Prezident Jozef Tiso, St. Catharines, Ont., 1978. Iné publikácie možno ľahko nájsť v dvoch zväzkoch Slovenskej bibliografie v zahraničí (Slovak Studies VII a XVII). Sutherlandova štúdia je novým cenným prínosom k lepšiemu poznaniu osobnosti a diela Jozefa Tisu. Autor, ktorý je po matke slovenského pôvodu, preštudoval viacero prameňov a obšírnu literatúru, a na tom základe načrtol do istej miery nový obraz Tisu. V závere vyzdvihuje, že Jozef Tiso je pre niektorých autorov národným hrdinom, kým pre druhých je národným nešťastím. A. X. Sutherland ide strednou cestou, vyzdvihuje síce jedinečný zástoj Tisov v moderných slovenských dejinách, ale nebojí sa povedať ani kritické slovo, kde to uznal za potrebné. Okrem Tisovho životopisu podal v VI. kapitole dobrý prierez Tisovou náukou. Považujem za potrebné dodať malú poznámku: Autor na str. 97 prináša v anglickom preklade posledný závet Jozefa Tisu slovenskému národu. Prevzal ho z publikácie Tiso o sebe. No tam sa vkradla malá chyba, ktorú aj on opätuje: . . . preto sa považujem za mučeníka v prvom rade obrany kresťanstva proti boľševizmu . . . Má však byť: . . . preto sa považujem v prvom rade za mučeníka zákona Božieho. V druhom rade sa cítim byť mučeníkom obrany kresťanstva proti boľševizmu ... To spomínam, aby sa mohla pri prípadnom novom vydaní táto stať opraviť. M. Lacko Ĺudo Bešeňovský: BATÔŽTEK A SLZA. Verše. Túto knižku veršov v 25 exemplároch rozmnožil sám autor pre svojich priateľov. — Verše sú oživené vrúcnym vlasteneckým citom a prežívaním terajšieho údelu nášej vlasti a nášho rodu. Sú aj vzkriesenou spomienkou bolestných chvíľ. Toto čítanie prinesie pôžitok aj najnáročnejšiemu čitateľovi. Rudolf Dilong: STRETNUTIE. Lyrické prózy, 1979. Básnické meditácie na rozličné námety. Zbierka si nárokuje u čitateľa bystrý umelecký postreh, veď je aj venovaná sympóziu Ústredia slovenských katolíckych intelektuálov — na budúce Turíce (1979). — Od toho istého autora načim zaznamenať aj zbieročku veršov Krok čo krok, ktorá má podtitul Notes na prechádzku. ÚMYSLY APOŠTOLÁTU MODLITBY NA MESIAC APRÍL Aby sa kresťania pri dialógu s marxistami snažili zostať verní svojim kresťanským zásadam. Za Cirkev vo východných krajoch južnej Ázie. 23 [pageend23]Ide o nového človeka Začnime bájkou z grécko-rímskej literatúry, veď staroveké bájky sú umelecky pôsobivejšie a obsahovo plnšie ako moderné, povedzme o pozemskom raji, o novom type človeka, o beztriednej spoločnosti, o vláde ľudu a o mnohé iné. Herkulesa uvádza Slovník slovenského jazyka ako « hrdinu v starogréckej mytológii, ktorý mal obrovskú telesnú silu ». Raz si ju chcel zmerať s obrom Anteom, synom Poseidona a Zeme, ktorého dosiaľ nik nepremohol. Pri zápase si Herkules všimol, že Anteus sa príliš drží svojej matky Zeme a že z nej berie aj silu. Preto ho vyzdvihol, a tak ho zahrdúsil. Veľmi starý je teda dnešný mýtus, podľa ktorého pre človeka zem je všetko, že z nej čerpá nielen telesnú, ale aj mravnú silu, že postoj človeka k zemi je mierou mravnosti jeho činov. Večná stelesnená a zosobnená Pravda nám pripomína, že « človek nežije len z chleba » (Mt 4,4). Po stránke biologickej človek sa stále vymieňa. Jedny bunky v ňom odumierajú a druhé sa tvoria. A tento proces sa v ňom odohráva po celý jeho pozemský život. Cirkev najmä v pôstnej dobe nás pozýva aj k inej obno- nove: Obnovte svojho ducha a svoje zmýšľanie (Ef 4,23) a hneď dáva aj pokyn, ako si treba počínať pri tejto obnove: Nechajte lož a hovorte pravdu... Kto kradol, nech viac nekradne... Odstráňte spomedzi seba hnevy... Nečistota a chamtivosť nech sa ani nespomína medzi vami... (tamtiež). No volania a pokyny k obnove málo by osožili, keby chýbali prostriedky. A tu má veriaci poruke modlitbu, sviatosti, kajúce a dobročinné skutky... Nimi obnovený človek, nový typ človeka nie je ilúziou ani utópiou. To však môže dosvedčiť iba ten, kto smie a vie nazrieť do duchovného sveta veriaceho človeka. Úsilie o nového človeka ešte viac sa vyvíja v marxizme-leninizme, to jest v komunistickej výchove. V tridsiatych rokoch šiel študentom z ruky do ruky román, v ktorom komunizmus vystupoval ako « továreň na nového človeka ». Čitateľ hľadal ťahy tejto obnovenej ľudskej bytosti, ale ťažko ich bolo rozoznať, lebo viac vynikali ťahy — zvieracie. Hej, komunizmus sa silí zrodiť nového človeka, ale pôrod je príliš ťažký. Veľa kŕčov a kriku, ale nič neprichádza. Len toť sa vyznal jeden z budovateľov komunizmu na Slovensku: Chýba nám stále vnútorný nový človek. Nový, celý človek (V. Reisel: SP 1979/1 str. 2). Samozrejme, lebo hmota nemôže pretvoriť ducha. Istý študent mi raz povedal, že dobrý komunista musí byť odhodlaný zavraždiť aj vlastných rodičov, ak je to v záujme strany. A istý sovietsky sudca vyniesol výrok: Nejestvuje trestný čin, ak chlap znásilní ženu. Kto tvrdí, že takýto čin je mravne zlý, popiera ducha októbrovej revolúcie. Brániť ženu v tomto prípade znamená vyhlásiť sa za buržuja a za zástancu súkromného vlastníctva (McFadden: La filosofia del comunismo, str. 343). Z takýchto foriem vyjde iba deformovaný človek. Kde sa neuznávajú nemeniteľné mravné zákony, tam nemožno rátať s mravnou obnovou. Veď bezbožníctvo nutne so sebou nesie aj bezmravnosť. Gorazd Zvonický SLOVENSKÉ HIMV Z nrmn ROČNÍK XXVIII-1979 SLOVENSKÉ HLASY Z RÍMA — VOCi SLOVACCHE Dl ROMA — periodico mensile. Autorizzazione del Tribunale dl Roma n. 17122 del 3/2/1978. Direttore responsabile: Domenico Hrušovský. Vydáva Slovenský ústav sv. Cyrila a Metoda v Ríme. Rediguje redakčný kruh. Výkonný redaktor Andrej Pauliny. Podporu na časopis možno poslať: v Anglicku, v Austrálii, v Belgicku, v Brazílii, vo Francúzsku, v Nemecku, vo Švajčiarsku a vo Švédsku na adresy tamojších slovenských katolíckych misií. V Argentíne odovzdať pani Agneške Borisovej alebo poslať na adresu: Rev. Peregrino SVD, cale Mansilla 3865, sucursal 25, Buenos Aires. V Kanade na adresu: Mr. I. Králik, 46 Euclid Ave., Toronto 140, Ont. M6J 2J6. V Rakúsku na adresu: Slowakenseelsorge, Graben 13-1-49, 1010 Wien. Naša adresa: Istituto Slovacco dei Santi Cirillo e Metodio, Casella postale 6175, 00100 Roma, Italia. Poštové konto: 43859008 — Istituto Slovacco dei Santi Cirillo e Metodio — Roma. Tlačí Typografia Dario e Ugo Detti, via Girolamo Savonarola 1, - 00195 Roma. [pageend24]